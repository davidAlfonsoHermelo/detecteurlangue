Ij deuit ëd la wikipedia piemontèisa e j'arzultà dj'elession a son publicà an sla Crija Ufissial.
Deuit, Qualìfiche e Provediment ch'i soma dapress a voté a son publicà an sla pàgina dle votassion
Intrada
Bin ëvnù ant la Wikipedia,
l'enciclopedìa lìbera e a gràtis che tuti a peulo giuté a fé. 	Màrtes 23 fërvé 2016.
Ant ës moment a-i son 63 905 artìcoj an lenga piemontèisa, dai 27 ëd mars dël 2006.
Art e litre
Siense naturaj
Siense pure
Siense uman-e
Sossietà
Tecnologìa
Biografìe
Pàgine ant ij dialèt



Wikipedia an lenga piemontèisa
Librarìa Real, Turin

La Wikipedia a l'é la pì granda enciclopedìa dël mond an sla Ragnà, e costa-sì a l'é soa edission an piemontèis.


Chi ch'a veul consulté dël material a peul sërchelo con la fonsion d'arserca ch'a resta an àut a drita opurament dovré la lista dij contnù për categorìe ambelessì-dzora.


Coma tute j'edission dla wiki, ëdcò costa a l'é fàita dal travaj d'académich, student e d'aùtra gent, tuti volontari ch'a travajo ansema për feje servissi a la comunità dij parlant ëd na lenga.

Un travaj dont na part a peul esse soa!

Minca përson-a a l'ha sò setor ëd competensa, na materia andoa ch'a peul giuteje a la gent a amprende, butand a disposission ëd tuti soa conossensa. Conossensa ch'aa peul ëvnì da na specialisassion dë studi, da n'esperiensa ëd travaj opura bele mach da 'n passatemp.

Tuti a peulo e a devo nen mach pijé, ma dcò travajé për j'àutri. Donca pijomla da dësgagià. A l'é franch normal che un a sia miraco nen vàire sigur ëd soa grafìa e gramàtica, ma sòn a l'é pro nen un grand sagrin. Ël material a l'é controlà, la grafìa cand a venta rangela i la rangioma, ma j'informassion antant a resto e a-j servo a tuti, dzortut ai cit.

Chi ch'a l'é neuv ambelessì a peul registresse coma utent e fesse soa pàgina utent, për pijé l'andi a scrive e modifiché ëd test. Lë stranòm che un as sern a peul esse an piemontèis, a-i é pa damanca 'd dovré ij caràter dl'anglèis. Vardand la Piòla dël Pautass as peulo trovesse ëd neuve ansima al proget, ëd pàgine d'agiut e dë spiegon técnich dzora a coma ch'a sia pì belfé travajé.

A-i é 'dcò un Wiktionary an lenga piemontèisa ch'a fa ij sò prim pass e a conten già pi 'd 1000 vocàboj an lenga piemontèisa!

Vardé ëdcò ël portal dla Wikipedia për trové dle Wikipedia an d'àutre lenghe.

Ën përsonage: Galileo Galilei
Galileo Galilei

Galileo Galilei, soèns ciamà mach con sò nòm Galileo, a l'era un matemàtich, fìsich e astrònom, dont ël travaj a l'é stàit amportant ëdcò për la stòria dla filosofìa.

La famija Galilei a l'era nassù a Pisa ël 15 ëd fërvé dël 1564 an na famija nòbil ma ampoverìa. A l'era fieul ëd Vincenzo, mùsich e teòrich musical fiorentin ch'a l'avìa ëdcò na preparassion matemàtica, e ëd Giula Ammannati. Për dle dificoltà finansiarie, monsù Vincenzo a l'avìa dovù duverté n'atività comersial, tramudand da Firense a Pisa; la famija a l'é peui tornà a Firense dël 1574.

La formassion A Firense Galilei a l'ha arseivù soa prima educassion ëd tipo umanìstich literari e religios al monasté ëd Vallombrosa a Firense, anté ch'a l'ha studià grech, latin e lògica. Ij sò prim anteresse a son ëstàit për la pitura e la mùsica. An efet Galilei a dissegnava assè bin e a amprendrà a soné l'òrgo e la fluta.
Dël 1581 sò pare a l'ha falo anscrive a la facoltà ëd medzin-a dl'Università ëd Pisa. Ma Galilei a l'era pa anteressà a costi studi e a l'ha nen livraje. Nopà, a l'ha ancaminà a ocupesse ëd matemàtica, sota la tùa ëd n'amis dla famija, Ostilio Ricci, ch'a l'era stàit dissìpol ëd Tartaja. A l'ha ëdcò ancaminà a anteressesse a j'osservassion fìsiche, dëscoatand dël 1583 l'isocronìa djë sbalansament dël pèndol.

Tornà a Firense dël 1585, a l'ha passà quatr agn an famija, sensa fé 'n mësté precis, ma a l'ha sërcà d'amelioré e aprofondì soa coltura literaria e matemàtica.
Dël 1588 a l'ha tnù a l'Academia fiorentin-a doe lession an Sla forma, leu e grandëssa ëd l'infern ëd Dante. Antratant a ancaminava a scrive dij travaj ëd matemàtica anfluensà da le leture d'Archimede...Ch'a lesa tut l'artìcol...

Too bad you do not speak Piedmontese

It's a pity, you actually miss a very interesting language with a unique grammar set. Anyway, since you are probably not going to learn how to cope with our verbal pronouns in a few seconds, you are welcome to our Foreign Affairs discussion page where you can drop us a line on any subject.

    Bot requests: please go here
Pablo Picasso
Drapò piemontèis.png 	Vos an lenga piemontèisa
Për amprende a dovré 'l sistema dle parlà locaj ch'a varda sì.


Pablo Picasso

Pitor.
Pablo Ruíz Picasso (dont ël nòm complet a l'era Pablo Diego José Santiago Francisco de Paula Juan Nepomuceno Crispin Crispiniano de los Remedios Cipriano de la Santisima Trinidad Ruiz Blasco y Picasso Lopez) a l'era nassù a Màlaga ai 25 d'otóber dël 1881.
Picasso an sla Còsta Asura

Ant j'istà dal 1911 al 1913 Picasso a l'ha sogiornà a Céret. Durant l'istà 1919 a l'é passà a Saint-Raphaël.

Dël 1946 a l'é andàit a travajé a Vallauris. An sla Còsta Asura, Picasso a sërcava n'atelié ch'a podèissa conten-e dle gròsse composission. Romuald Dor de la Souchère a l'ha antlora ufrije ëd sistemesse ant la sala granda ëd castel Grimaldi a Antibes. L'artista a l'é stàit entusiasta. Cand ch'a partirà, a ufrirà a la sità vintetré piture e quarantequatr dissegn.

Dël 1946 a Golfe-Juan, an rancontrand ij propietari dël laboratòri Madoura, Picasso a l'é passionasse për la siràmica. An vint agn a n'ha creane 4000 tòch.

Picasso a l'é mòrt a Mougins, j'8 d'avril dël 1973.
Euvre prinsipaj

    Le tòte d'Avignon (1907)
    Guernica (1937)

    Realisà a Paris antra 'l 1m maj e ij 4 giugn 1937.

    La colomba dla pas (1949)

La firma dl'autor, com a la butava ant soe euvre

    A mia bela (goernà al musé Picasso d'Antibes)
    La guèra e la pas (1952, ofert a lë stat fransèis dël
Victor Hugo
Drapò piemontèis.png 	Vos an lenga piemontèisa
Për amprende a dovré 'l sistema dle parlà locaj ch'a varda sì.


Victor Hugo

Dzortut avosà tanme scritor e poeta an lenga fransèisa e òm polìtich an Fransa, Victor-Marie Hugo a l'é stàit ëdcò dissegnator.
A l'era nassù a Besançon ël 26 ëd fërvé dël 1802, tersa masnà dël capitani (peui general) Joseph Léopold Sigisbert Hugo e ëd soa fomna Sophie. Soa biografìa a peul esse dividùa an set perìod.
Contnù

    1 L'anfansia (1802-1815)
    2 Ël giovo portent (1815-1822)
    3 Ël perìod realista (1822-1827)
    4 Ël perìod romàntich (1827-1830)
    5 La riussìa (1830-1845)
    6 La polìtica e l'esili (1845-1870)
    7 Ij darié agn (1870-1885)
    8 La crìtica
    9 Euvre prinsipaj
        9.1 Literatura
        9.2 Dissègn

L'anfansia (1802-1815)

L'anfansia d'Hugo a l'é stàita assé giojosa. Con so pare ant l'armada, da masnà a viagiava soèns.

A sinch agn a l'é andàit dapress a sò pare a Roma, Nàpoli, an sël Monsnis, a Avlin.
Dël 1811 an Ëspagna, cand sò pare a l'era cont dl'amper, goernador ëd Madrid, consejé dël re Giusep, cont ëd Cifuentes e marchèis ëd Siguenza. Victor e sò frel Eugène a son ëstàit mandà al colege dij nòbij a Madrid, anté ch'as pensava ch'a l'avrìo gropà con l'aristocrassìa spagneula; ma costi-sì a-i consideravo d'anvasor.
Dla prima dël 1812 la situassion fransèisa a Madrid a l'era fasse dlicà e ël general Hugo a l'ha pensà bin ëd fé rintré soe fomna e le masnà a Paris.

Ant j'antërvaj antra costi viage, madamin Hugo a educava soe masnà a Paris, anté ch'a vivìo al nùmer 12 ëd passage dle Feuillantines; antra ij sò amis a-i era la cita Adèle Foucher. A l'ancamin, a l'é stàita soa mare ch'a l'ha guidà le sèrnie literarie ëd Victor.

Ansema a sò pare, ël cit a l'é stàit ëdcò an Còrsica.

Drocà Napoleon, la posission dla famija Hugo a l'é dësblasse a l'amprovista. Ël general, antërnà a Bloys, a l'é trovasse n'àutra fomna e madamin Hugo a l'ha dovù tramudé ant un cit alògg ëd contrà Bon-a-part. Victor a l'é stàit mandà a la pension Cordier, an contrà Marguérite, për prontesse për l'École Polytechnique.
Ël giovo portent (1815-1822)

Ij tre agn passà a la pension Cordier, le lession pijà a Louis-le-Grand, a son ëstàit amportant për chiel, dagià ch'a constituisso l'ùnica educassion sistemàtica e antrega ch'a l'ha arseivù. A l'era fiamengh an matemàtica, superfissial ant jë studi clàssich e a lesìa con passion.
La passion për la literatura a l'é vnuje a quatòrdes agn e durant j'agn ëd la scòla a l'ha componù tuta sòrta ëd vers, òde, sàtire, acròstich, andvinaje, epopee e madrigaj. A l'ha scrivù ëdcò na tragedia, Irtamène, a la fasson ëd Voltaire; na poesìa longa; un melodrama antitlà Inez de Castro; n'òpera còmica e na serie ëd tradussion dij clàssich.

Dël 1817 a l'ha otnù na mension d'onor da l'Academia Fransèisa për na poesìa an sël tema dla gòj ch'a-i ven da lë studi e da l'aplicassion; ancoragià da sòn a l'ha ancaminà a travajé a sò prim romanz Bug-Jargal.
Dël 1819 l'Academia dij gieugh floreaj a l'ha daje ël prim premi për na poesìa an sla restaurassion ëd la statua d'Enrich IV; as dis che a l'é an costa ocasion che Chateaubriand a l'ha dilo ël giovo portent. D'àutra part, Chateaubriand a l'era sò model.

Antratant, so frel pì vej Abel a l'avìa ancaminà a fé seurte un giornal, durà pòch, Le conservateur littéraire. Victor Hugo a l'ha contribuì a 's giornal con sò romanz Bug-Jargal e na gran quantità 'd pròse e 'd vers, ch'a valìo franch pòch.

La mòrt ëd soa mare dël giugn 1821 e sò arfud d'aceté 'd sòld da sò pare a l'han portalo a dovèj fé front a le dificoltà econòmiche: për n'ann antregh a l'ha vivù con 700 franch an na nìvola ëd contrà dël Dragon, n'esperiensa ch'a l'ha peui sfrutà ant ël përsonage ëd Marius dij Misérables. Durant costi mèis a l'ha seghità a scrive con costansa e con cola fiusa an chiel-midem ch'a l'ha compagnalo për tuta soa vita.
Ël perìod realista (1822-1827)

Dël giugn 1822, Hugo a l'ha publicà sò prim volum ëd poesìe, antitlà Odes et poésies diverses. Gavà chèich vers sentimental adressà a soa amìa dl'anfansia Adèle Foucher (Le vallon de Chérizy, À toi, Le regret), j'euvre arcujìe ant ës volum a j'ero lòn ch'a-i andasìa për tiré l'atension ëd la cort e sòn a l'é sucedù. An quatr mèis a son ëstàite vendùe mila e sinchsent còpie e un-a ëd coste a l'é rivà ant le man ëd Luis XVIII e a l'é piasuje. Hugo a l'é vnù poeta dla famija real.

Ai 14 d'otóber 1822, Victor Hugo e Adèle Foucher as son mariasse con na sirimònia a San Sulpissi. Victor as concilia con sò pare, ma ël mariage a l'é stàit vastà da sò frel Eugène che a l'era ëdcò chiel an-namorà dla sposa: a l'ha pijaje na crisi e a l'é vnù fòl. A l'é stàit peui arcovrà e a l'é mòrt an manicòmi dël 1837.
Për manten-e la famija, Hugo a l'ha scrivù ëd romanz (tanme Han d'Islande, 1823) e d'artìcoj.

Dël 1824 a l'ha fondà la Muse française. Ij contributor a 's giornal a formavo ël Cenàcol, na sossietà literaria ch'as rancontrava ant ij locaj ëd Charles Nodier, librari dl'Arsenal, e dont mèmber ëd prim pian a j'ero Hugo, Alfred de Vigny, Charles Nodier, Alexandre Soumet, Émile Deschamps e Delphine Gay. Ëd costi giovo scritor mach Nodier a l'era franch arvolussionari e romàntich, antant che Hugo a l'achit a l'era diciairasse conciliador antra classicism e romanticism.
A ancaminé dal 1825, Hugo a resta viaman ëd pì anfluensà da Nodier: ansema a chiel a l'ha visità la Svìssera; a l'é andàit a trové Lamartine a St-Pont; a l'ha lesù dle balade alman-e. Dël 1826 a l'ha publicà Bug-Jargal e an na neuva edission dj'Odes surtìa ëd col'ann a l'ha giontaje le Ballades, anté ch'a së s-ciàira la transission dal classicism al romanticism.
Ël perìod romàntich (1827-1830)

Për la fin dël 1826 j'anandiator dël moviment romàntich fransèis, Chateaubriand e Lamartine, a j'ero artirasse për desse a la polìtica e na sconda ondà ëd romanticism a l'era an camin ch'a pijava dzorvent an sla literatura fransèisa. Hugo a l'ha tòst capì la fòrsa d'ës neuv moviment e a l'ha decidù ch'a dovìa cavalchelo.
Sò rompiment con la cort a l'é simbolisà da la publicassion d'Ode à la colonne, anté che Hugo a pija le part dij marëssal ëd Napoleon contra j'ofèise fàitje da l'ambassador austrìach.

Cromwell, dël 1827, a resta ël prim drama stòrich romàntich. A l'avìa gia butane giù na prima version për fërvé, ma ant ij mèis apress a l'é stàit ocupà a scrivne l'achit, ch'a resta na sòrt ëd diciarassion dij drit dël moviment romàntich. La nos d'ës manifest a l'é l'atach contra la stagnassion dla literatura fransèisa, efet ëd le régole rèide ëd Boileau. Costa avosà prefassion, publicà dl'otóber 1827, a l'ha falo dventé profeta e protagonìsta dla neuva scòla.

Lë sperimentalism a l'é a la rèis dj'euvre ëd cost perìod.
L'euvra teatral Marion Delorme (1829), n'arflession polìtica-stòrica, a l'é stàita proibìa da la censura. Ai 25 ëd fërvé dël 1830, Hernani a l'é stàit butà an sena al Teatro fransèis, con tòta Mars ant ël ròl ëd Doña Sol. L'euvra a l'ha pòrtaje 15000 franch e Hugo a l'ha tramudà con soa fomna e le masnà an na ca pì gròssa davzin ai Champs Élysées.
La riussìa (1830-1845)

Con l'advent ëd la monarchìa ëd luj la vita d'Hugo a intra ant un perìod ëd quìndes agn ëd sucess.

Dël 1830, ij rapòrt d'Hugo con soa fomna a l'han ancaminà a andé pes e soa fomna a l'ha avù na relassion con lë scritor, e amis d'Hugo, Sainte-Beauve; a l'ha ëdcò ancaminà la redassion ëd Notre-Dame de Paris, publicà ant l'avril dl'ann apress otnend na gròssa popolarità an d'ambient anté ch'as lesìo pa 'd poesìe e ij drama controvers a j'ero nen apressià.
Dlë dzèmber a arsèiv l'amirassion dj'anteletuaj për Feuilles d'automne.

Tut a j'andasìa bin: soe quatr masnà Léopoldine, Charles, François-Victor e Adèle a chërsìo bin; a l'era assè an oposission a Luis-Filip da esse considerà un màrtir sensa ess-lo për da bon; a l'ha tramudà an n'àutr alògg an piassa dij Vosges, anté che peui a l'avrìo fàit ël Musé Victor Hugo.
Ëd novèmber 1832 a l'ha butà an sena Le roi s'amuse, censurà da la sconda sèira. Ai 2 ëd fërvé 1833 a l'ha arpresentà Lucrèce Borgia dnans a 'n pùblich antusiàstich: a antërpreté la part ëd la prinsipëssa Negroni a-i era Juliette Gauvin, conossùa 'me Juliette Drouet, ch'a l'é vnùita la morosa d'Hugo për pì che sinquant'agn.
Lucrèce Borgia a l'é stàit ël penùltim sucess d'Hugo a teatro: dël 1833 Marie Tudor e Angelo a son ëstàit doi faliment; për un moment ël trionf ëd Ruy Blas ant ël 1838 a l'ha arciamà ij temp d'Hernani, ma la fin dël drama romàntich a l'é rivaje con la derota completa dij Burgaves ant ël 1843.
Tutun an costi agn soa riputassion tanme grand poeta lìrich a l'é fissasse ëd fasson gorëgna. Apress le Feuilles d'automne a son rivaje Les chants du crépuscule dël 1835, Les voix intérieures dël 1837 e Les rayons et les ombres ant ël 1840.

Dël 1839 Hugo a l'é candidasse për l'elession a l'Academia fransèisa, ma a sò pòst a l'han elegiù Dupaty. A në scond tentativ a l'é stàit batù da Molé. Na tersa vira, dël 1840, a l'é stàit elegiù Flourens. A l'é mach al quart tentativ, dël 1841, ch'a l'ha fàila.
An costi agn ëd popolarità ël temperament egoista d'Hugo a l'é dventa pes e si prima a l'avìa dle costume rigorose, adess a-j piasìa passess-la bin, lòn che soèns a scandalisava la gent.
Ant ël 1843 a-j son rivaje doi colp dur: ël faliment dij Burgraves a l'é stàit complet e crasant e, dl'otonn, soa fija Léopoldine a l'é nià ant la Sen-a.

Ël cìflis dij Burgraves a l'é considerà tanme ël moment anté che Hugo a l'ha bandonà la poesìa. An efet, chiel a l'era giumaj tirà da la cariera polìtica e da la vita 'd mond. Dël 1845 a l'é stàit creà pari ëd Fransa.
La polìtica e l'esili (1845-1870)

Hugo a l'era nen bon an polìtica. Ant la ca dij pari a dovrava tanta retòrica ch'a l'era malfé pijelo an sël serio. Apress l'arvolussion dël 1848 a l'é presentasse për la pressidensa dla repùblica, ma a l'ha pijà mach pòchi vot.

Rivà al podèj Napoleon III, Hugo as opon an manera ciàira e decisa con na serie ëd dëscors. Ai 14 dë dzèmber 1851 a l'é forsà a andé an esili e a scapa a Brussel travestì da ovrié. Dl'ost 1852 a l'ha tramudà a Jersey e dël 1855 a l'é trasferisse a Guernsey andoa a l'ha catà ca Hauteville për abiteje.

Leugn da la Fransa a l'ha publicà vàire scrit an sla situassion polìtica fransèisa, a l'ha pijà 'd bala l'amperador an Napoléon le petit (1852) e a l'ha giutà esilià e republican an finansiandje.

Dël 1853 a l'ha publicà Les châtiments. Les contemplations, dël 1856, a conten-o miraco la part pì durèivola dij sò vers lìrich. Doi agn apress a l'ha componù la prima session ëd la Légende des siècles.
Dël 1862 a l'é publicà ël romanz Les misérables, arseivù an manera trionfal. A-j son ëvnùje apress Les travailleurs de la mer dël 1866 e L'homme qui rit ant ël 1869.

Ant ij darié agn ëd sò esili soa famija a l'é dësblasse: soa fomna a l'ha tramudà a Brussel anté ch'a l'é mòrta dël 1868 e tre agn apress a l'é mórt só fieul Charles. Soa fija Adèle a l'é scapà con n'ufissial anglèis; mach Juliette Drouet a l'é restaje fidela.
Ij darié agn (1870-1885)

Drocà Napoleon III e stabilìa la repùblica, dlë stèmber 1870 Hugo a l'é rintrà a Paris, arseivù an trionf, e a l'é dventà cantor e profeta dla tersa repùblica.
Sò artorn a la vita polìtica a l'ha nen durà vàire. A l'é stàit elegiù a la Ciambrea nassional ma a l'ha tòst dàit soe dimission.

Durant la Comun-a a l'ha tramudà a Brussel; a l'era ufrisse d'ospité ij comunard esilià, ma për sòn ël goern belgi a l'ha taparalo via.
Rintrà a Paris a l'é stàit elegiù al Senà, ma a l'era nen ativ ant ij debà. Tutun findi a soa mòrt a l'ha partissipà a le ciambree dël Senà, angagiand-se tra l'àutr për ël condon ai comunard, e dl'Academia fransèisa.

Dël 1883 a l'é mòrtie Juliette Drouet.
Victor Hugo a l'é mòrt, motobin rich, a Paris ël 22 ëd magg dël 1885. Conforma a soe volontà, sò còrp a l'é stàit butà an na cassia da pòver. Për na neuit a l'han piassalo sota l'arch ëd trionf e peui a l'han sotralo al Panthéon.
La crìtica

L'idolatrìa ch'a l'avìo për chiel vàire dij sò amirator a l'ha provocà na reassion inevitàbila. Possà da costa reassion, soe qualità grame - dzortut sò caràter - a l'han butà an ombra sò talent armarchèivol. Tutun a l'é possìbil fé në stim pì echilibrà.

Da na mira stòrica Victor Hugo a l'é 'd sigura un-a dle përsonalità pì grande dla literatura an lenga fransèisa. Soa anfluensa a l'é stàita motobin ancreusa e spantià: ant ij sò travaj as treuvo j'ambrion ëd tanti moviment ch'a-i son ëvnuje apress, tanme ij parnassian, ij simbolista, ij decadent. D'autor motobin diferent, tanme Baudelaire, Verlaine o fin-a Rimbaud a-j devo cheicòs.
L'anfluensa literaria d'Hugo a l'ha rësguardà dzortut la técnica.

Hugo a l'era franch nen l'arvolussionari ch'a disìa d'esse, ma a l'ha torna antroduvù ij méter e la cadensa dël sécol ch'a fa XVI e a l'ha rompù con jë schema rèid ëd Boileau. D'àutra part, ij sò romanz a son pa al livel ëd coj ëd Balzac o ëd Sand. Tutun a l'é stàit mèistr dël lengage e na gran figura literaria, ël pì grand poeta an lenga fransèisa dël sécol ch'a fa XIX.
Euvre prinsipaj
Literatura

    Irtamène (tragedia)
    Inez de Castro (melodrama)
    Odes et poésies diverses (poesìe, 1822)
    Han d'Islande (romanz, 1823)
    Nouvelles odes (1824)
    Bug-Jargal (romanz, 1826)
    Odes et ballades (1826)
    Cromwell (drama, 1827)
    Amy Robsart (1829)

Publicà con në stranòm, a l'é n'arfassiment ëd Kenilworth dë Scott. A l'é stàit un faliment.

    Les orientales (poesìe, gené 1829)
    Les derniers jours d'un condamné (1829)
    Marion Delorme (1829)
    Hernani (1830)

Euvra teatral ch'a l'ha fàit ës-ciopé na vera bataja antra 'l mond literari tradissional e na neuva ondà dë scritor giovo.

    Notre-Dame de Paris (1831)

A l'é la stòria ëd na fomna motobin bela, disputà da 'n gheub e un prèive an-namorà.

    Feuilles d'automne (1831)
    Le roi s'amuse (1832)
    Lucrèce Borgia (1833)
    Marie Tudor (1833)
    Angelo (1833)
    Claude Gueux (1834)

La stòria ëd n'òm da la miseria a la ghijotin-a a dventa n'arflession an sna sossietà ch'a crea 'd përson-e arfudà e a traonda 'd vìtime nossente.

    Les chants du crépuscule (1835)
    Les voix intérieures (1837)
    Ruy Blas (1838)
    Les rayons et les ombres (1840)
    Le retour de l'empereur (arcòlta ëd poema, 1840)
    Les burgraves (1842)
    Napoléon le petit (1852)

Ambelessì Hugo a pija 'd bala ël colp dë stat dij 2 dë dzèmber 1851 ëd Luis-Napoleon Bon-a-part.

    Les chatîments (1853)
    Dieu (1855)
    Les contemplations (1856)
    Les misérables (romanz, 1862)

Les misérables a l'é la ciadeuvra d'Hugo, e a l'ha avù un sucess motobin grand. As trata d'un romanz épich con ëd sene memoràbij (parèj dla descrission dla bataja ëd Waterloo) e moral, andoa educassion, giustissia sossial e carità a son ës-ciairà tanme j'ùnich mojen për l'emancipassion da l'ignoransa e d'la miseria. Costi miseràbij a son le vìtime ëd n'ordinament sossial dësgiust.
Ël film realisà da Raymond Bernard dël 1933 a l'é vnù a esse n'euvra capital ant la stòria dël cine.

Jean Valjean, vej forsà, a treuva arpar dal vësco ëd Digne, Myriel, ma a-j pòrta via doe girìndole d'argent e a scapa. Cand ch'a l'é arestà, ël vësco a testimònia për chiel. Valjean a resta motobin tocà da tanta generosità e a cangia fasson ëd vive.
Ël temp a passa e Valjean giumaj a marcia drit, an dovrand ël nòm fàuss ëd Madeleine. Fantine, na pòvra fomna ancantà e bandonà con soa fija Cosette, a l'é arestà e maltratà dal comissari Javert; Valjean as buta an mes e a la fa liberé. Javert a l'ha na conferma che Valjean e Madeleine a son l'istessa përson-a.
Passaje dël temp, Champmathieu, un pòvr òm, a l'é pijà për Valjean, ch'a l'era ancor arsercà; apress na tormentà lòta anterior, Valjean a dësvèila soa identità an tribunal. Lassà për un moment lìber, a vija Fantine ch'a sta për meuire e a-j fa sarament ëd cudì Cosette; peui a treuva sosta a Paris. Cosette a va a servissi dal gram Thénardier. Valjean, torna arestà da Javert, a scapa torna; ma tuti a chërdo ch'a sia mòrt nià. A salva Cosette, portandla via da Thénardier, e a la buta a l'arpar.
Adess as fa ciamé Fauchelevent: a dventa amis d'un giovo republican, Marius, ch'a veul bin a Cosette. Durant ij batibeuj dël 1832, Valjean a combat an sle baricade ansema a Marius e al dësbela Gavroche. A-j dan an guerna Javert, pijà përzoné; con generosità a lo lassa andé lìber e peui a salva Marius ferì. Chiel-sì, na vira varì, a maria Cosette. Parèj Valjean a l'ha mantnù la promëssa fàita a Fantine: cand ch'a meuir, dacant a chiel a-i son, anvische, le girìndole dël vësco.

    Victor Hugo raconté par un témoin de sa vie (nòte autobiogràfiche dità a soa fomna, 1863)
    William Shakespeare (1864)
    Les travailleurs de la mer (1866)
    L'homme qui rit (1869)
    Actes et paroles (1872)
    L'année terrible (1872)
    Quatre-vingt-treize (1874)
    L'art d'être grand-père (1877)
    L'histoire d'un crime (1877)
    Discours pour Voltaire (1878)
    Le pape (1878)
    La pitié suprême (1879)
    Religions et religion (1880)
    Torquemada (1882)
    La légende des siècles (tersa serie, 1883)
    Combats politiques et humanitaires

Dij vàire travaj publicà dòp soa mòrt dai sò amis Paul Meurice e Auguste Vacquerie, ij pì anteressant a resto ël volum ëd nòte autobiogràfiche Choses vues e l'arcòlta ëd poesìe Toute la lyre. J'àutre colession pòstume a l'han mach fàit dla mal a la riputassion dël poeta.
Dissègn
Johann Wolfgang von Goethe
Drapò piemontèis.png 	Vos an lenga piemontèisa
Për amprende a dovré 'l sistema dle parlà locaj ch'a varda sì.


Goethe piturà dël 1828 da Josef Stieler.

Johann Wolfgang von Goethe, nassù ai 28 d'aost dël 1749, mòrt ai 22 ëd mars dël 1832, a l'é stàit në scritor tedesch, ma ëdcò poeta e dramaturgh. A l'é ëdcò stàit n'ator, n'aministrador, në siensià, un geòlogh, un botànich e un filòsof. A l'ha anfluensà motobin dë scritor e pensador dël sécol ch'a fà XIX. Soa contribussion a la siensa a comprend ij sò travaj ëd botànica e soa Teorìa dij color. Ij sò lìber a son soens sità e quaich soa disà a l'é dventà part ëd la Lenga tedesca. Ij sò poem a son stàit butà an mùsica da composidor com Schubert, Schumann, Brahms, Wolf, e Strauss. Crìtich e student a diso che ij sò poem a son mach bej an tedesch, përchè a son mal ëd rende an d'àutre lenghe. Ij sò drama a son nen rapresentà soens fòra dla Germania e ij sò travaj sientìfich a son superà.
Euvre pi amportante

    Götz von Berlichingen mit der eisernen Hand, 1773
    Prometheus, 1774
    Die Leiden des jungen Werthers, 1774
    Iphigenie auf Tauris, 1779
    Torquato Tasso, 1780 - 1790
    Römische Elegien, 1788-90
    Venezianische Epigramme, 1790
    Faust. Ein Fragment, 1790
    Wilhelm Meisters Lehrjahre, 1795/96
    Faust. Eine Tragödie, 1808
    Theory of colours, 1810
    West-östlicher Divan, 1819
    Faust II, 1833

	
Aiuto 	Aiuto per
la lettura
Ayuda 	Ayuda para
la lectura
Help 	Help for
Reading
Rintré ant la Piòla 	Rintré ant
la Piòla
Contata j'Aministrator 	Contaté
j'Aministrator
Lìber për Amprende 	Lìber për
Amprende
Coression Ortogràfica 	Coression
ortogràfica
Tastadura Piemontèisa 	Tastadura
piemontèisa
Portaj e Proget 	Portaj
e Proget
Agiut pr'ij contributor 	Agiut pr'ij
Contributor
Travajòt belfè 	Travajòt
sempi
Categorìa:

    Scritor
William Shakespeare
Drapò piemontèis.png 	Vos an lenga piemontèisa
Për amprende a dovré 'l sistema dle parlà locaj ch'a varda sì.


William Shakespeare

Poeta e dramaturgh an lenga anglèisa.
William Shakespeare a l'era nassù a Stratford-upon-Avon ai 26 d'avril dël 1564 e a l'é mòrt ambelelà ai 23 d'avril dël 1616. Për vàire temp a-i son ëstaje dij dùbit ansima a soa esistensa real: për cheidun a podìa esse bele mach në stranòm.

A l'era fieul dël guanté John e ters d'eut masnà; a disdeut agn a l'ha marià Anne Hathaway, ch'a n'avìa vintesses e ch'a spetava da tre mèis na masnà.
Euvre prinsipaj

Shakesperare a l'é autor ëd 38 drama, 154 sonet, doi poema longh e doi componiment an vers.
Dante Alighieri
(Ridiression da Dante)
Drapò piemontèis.png 	Vos an lenga piemontèisa
Për amprende a dovré 'l sistema dle parlà locaj ch'a varda sì.


Dante, fresch ëd Giotto

Dante Aligheri a l'é un dij pì grand e important poeta an lenga italian-a.
Contnù

    1 Nòte biogràfiche
    2 Soa produssion literaria
        2.1 Euvre prinsipaj
    3 Curiosità

Nòte biogràfiche

A l'era nassù a Firense dël 1265, probabilman a la fin dël mèis ëd maj, da na veja famija dla cita noblëssa fiorentin-a ch'a sostnisìa ij guelf.
A l'é stàit ëscolé al convent fransëscan ëd Santa Cros a Firense. Ij sò studi clàssich a ancludìo la retòrica e l'art dë scrive bin. Peui a l'é orientasse tòst vers la literatura e la poesìa: a l'ha studià Virgili, Ovidi, le canson dij trovié provensaj, ij poeta sicilian dla cort ëd Federich II Hohenstaufen e dzortut Guido Cavalcanti, ël gran poeta fiorentin ëd soa época.

A l'é mariasse con Gemma Donati e a l'ha avù tre o quatr masnà.
A l'é anscrivusse a l'Art dij médich e dij farmacista e a l'ha studià la filosofìa.

Dël 1300 a l'é stàit elegiù prior, un dij pi àut ufissi munissipaj, e a l'ha pijà na part ativa a la vita polìtica. A l'era mèmber dël partì dij guelf, antlora partagià an doe fassion opòste: ij Bianch, dirigiù da Vieri Cierchi, ch'a l'avìo la magioransa al parlament ëd la sità, e ij Nèir, ch'a argropavo le veje famije conservatris, con a cap Corso Donati. Chiel a l'era Bianch e, ant ij doi agn apress, a l'ha adotà na posission antipapal radical contra Bonifass VIII (che peui a arpresentrà ant l'Infern).
Dël 1301 ël re 'd Fransa Carl ëd Valois, ciamà dal vësco ëd Roma, a l'ha ocupà Firense, përmetend l'artorn dij Nèir, ch'a j'ero stàit ëscassà. A l'é antlora ch'a l'é stàita përnonsià la famosa sentensa contra Dante e j'amis ëd sò partì: esili a vita, condana a mòrt an sël farò an cas d'artorn. Antlora dël 1302 Dante a l'é partì da soa sità e a l'é pì nen tornaje. A l'ha passà sò esili an vàire cort prinsipësche.
A l'é mòrt a Ravënna ël 14 dë stèmber dël 1321. As trovava a la cort dël prinsi Guido da Polenta, andoa durant ij doi darié agn a l'era stàit segretari e professor ëd poesìa e ëd retòrica. A l'é stàit sotrà ant na cita capela dla cesa ëd San Fransesch a Ravënna.
Soa produssion literaria

Dante a l'é stàit n'esponent dël Dolce Stil Novo.
La Divin-a Comedia, soa ciadeuvra, a l'é considerà 'l pì important poema italian dl'Età ëd mes.
Euvre prinsipaj

    Fiore (1283)
    Detto d'Amore (1287)
    Vita Nuova (1292-1294)
    De Vulgari Eloquentia (an latin; 1303-1304)
    Divina Commedia (1304-1321)

    Epopea monumental an tre part. Chiel a l'avìa antitolala mach Comedia; l'agetiv divin-a a l'é stàit giontà pi tard da Boccaccio.

    Convivio (1304–1307)
    De Monarchia (1312-1313, tratà polìtich)
    Epistole (1315-1317)
    Egloghe (1319-1320)
    Questio de aqua et terra (1320)

Curiosità
2e ita.gif

Dante a l'é stàit sernù coma figura sij doi Euro italian.
	
Aiuto 	Aiuto per
la lettura
Ayuda 	Ayuda para
la lectura
Help 	Help for
Reading
Rintré ant la Piòla 	Rintré ant
la Piòla
Contata j'Aministrator 	Contaté
j'Aministrator
Lìber për Amprende 	Lìber për
Amprende
Coression Ortogràfica 	Coression
ortogràfica
Tastadura Piemontèisa 	Tastadura
piemontèisa
Portaj e Proget 	Portaj
e Proget
Agiut pr'ij contributor 	Agiut pr'ij
Contributor
Travajòt belfè 	Travajòt
sempi
Categorìe:

    Òm polìtich toscan (prima dël 1900)PoetaScritor an lenga italian-a
Firense
Drapò piemontèis.png 	Vos an lenga piemontèisa
Për amprende a dovré 'l sistema dle parlà locaj ch'a varda sì.


Firenze-panorama.jpg


Firenze-Stemma.png

Firense (o Florensa, o Fiorensa; Firenze an italian) a l'é na sità dla Toscan-a ëd 365.966 abitant, capleugh dal region e dl'omònima provinsa.
Dal 1865 al 1870 a l'é stàita la capital dël Regn d'Italia.
A l'é considerà la patria dl'Arnassensa.
Contnù

    1 Geografìa
    2 Demografìa
    3 Stòria
        3.1 L'advent dël cristianésim
        3.2 L'Età ëd mes
            3.2.1 La comun-a fiorentin-a
        3.3 La Sgnorìa
        3.4 Capital dl'Italia
    4 Conomìa
    5 Monument, musé e leu d'anteresse
    6 Feste e manifestassion colturaj
    7 Përsonalità
    8 Aministrassion
    9 Sità binele
    10 Anliure esterne
    11 Galerìa fotografica

Geografìa

Firense a resta arlongh ël fium Arn, a n'autëssa ëd 50 méter, an sla broa oriental ëd na conca pian-a bordà dal mont Alban a òvest, ël mont Giòvi a nòrd e a sud le colin-e dëdnans a le montagne dël Chianti.
A l'é a na senten-a ëd chilòmeter dal mar.
Sò clima a l'é continental.
Demografìa

Ël dësvlup urbanìstich a l'é staje dzortut an sla riva drita ëd l'Arn.
Ant ël sécol passà la popolassion ëd Firense a l'ha avù n'ancrement assè sostnù. Apress na cita flession, séghit al tramud ëd la capital dël regn d'Italia a Roma, dël 1911 Firense a l'é rivà a 224.000 abitant, 305.000 ant ël 1931, 374.000 ant ël 1951, 436.500 dël 1961.
Costa chërsùa a l'é stàita motobin possà da l'evolussion econòmica e l'imigrassion conseguenta, dzortut ant j'agn 1950, an prevalensa dal rest ëd la Toscan-a.
Stòria

Piassà ai pé dl'etrusch Fiesole e an sla via Cassia, ant la valada drua ëd l'Arn, Florentia a l'era na colònia ëd veteran roman, fondà dël 59 aGC. A l'avìa la strutura urban-a tìpica dle colònie: un card e un decuman ch'as crosiavo an corëspondensa dla piassa, e dle muraje dont ël perìmeter a dovìa esse d'apopré 2.000 méter. Le prime sistemassion urbanìstiche a dàito dl'época dl'imperator August (27 aGC-14 dGC). Pi tard a l'é stàita agrandìa con na piassa con un templi, n'anfiteatro, un teatro e tre stabiliment d'aque. Servìa da dle vie ëd comunicassion ramificà, a l'ha avù un fòrt dësvlup conòmich, già an época roman-a.
A l'ancamin dël IV sécol, l'imperator Dioclessian a l'ha fane la capital dla region ch'a fà set, constituìa da la Toscan-a e da l'Umbria.
L'advent dël cristianésim

Dij mërcant sirian a l'ha fondà le prima comunità cristian-e e batì dle cese a la bordura dla sità, arlongh la via Cassia. Dël 393 Ambreus, vësco ëd Milan e Pare dla Cesa, a consacra la cesa ëd San Lorens tanme prima sede episcopal.
L'Età ëd mes

Dla stòria ëd Firense dl'àuta età ëd mes as sa pòch.
Ël droché dl'Amper roman d'ossident e le lòte antra ij Gòt e ij Bisantin a marco l'ancamin ëd n'época ëd ruin-a e declin. La notissia ëd soa arzistensa a l'assedi dij Gòt a l'é nen sigura e legendaria cola ëd soa arcostrussion për euvra ëd Carl Magn.
Sota ij longobard e ij franch a l'é Luca ël sènter aministrativ dla Toscan-a. Le notissie a son pì bondose a ancaminé dal sécol ch'a fa X, ma a l'é mal fé separé la stòria dla sità da cola dj'òrgo teritoriaj e feodaj dont a l'ha fàit part: la Tussia longobarda e ël marchesà ëd Toscan-a.
Ancor dël sécol ch'a fa XI costa stòria a l'é angavignà a cola dle ca feodaj (a ancaminé da cola ëd Canossa, anvestìa dël tìtol marchional dal 1027 al 1115) e dle cese e comunità ëd monio lì davzin (San Salvi, Badìa, San Minià) o pì leugne (Camàldoli, Comba Ombrosa), protagoniste dle vicende dël perìod d'arforma dla Cesa e dla Lòta për j'anvestidure.

A l'é mach sota la tua dla dariera feodataria, la contëssa Matild, ch'a sern Firense tanme sede ëd sò goern, ch'as duverta na neuva época ëd dësvlup coltural. A parte da la mità dël sécol ch'a fà XI la sità a conòss na sòrt ëd pre-Arnassensa, con la costrussion d'edifissi parèj dël batisteri ëd San Gioann e dla cesa ëd San Minià al Mont.
Dël 1067 a l'é rivà a Firense da Comba Ombrosa Giovanni Gualberto, animator dij batibeuj s-ciopà contra ël vësco Mezzabarba (un pavèis acusà ëd simonìa).
La comun-a fiorentin-a

Apress la mòrt ëd Matild, Firense a l'é alvasse al rangh ëd comun-a lìbera.
Dël sécol ch'a fa XII a l'é rivaje un dësvlup urban dësmisurà, tant lest che dël 1172 a l'é staje da manca ëd tiré su na neuva sinta ëd muraje, ch'a pijava andrinta ëdcò le borgià chërsùe an sla riva gàucia dl'Arn, gionzùe al rest ëd la sità dal Pont Vej, e ch'a sircondava na surfassa ëd 7.500 are nopà dle 2.400 ëd prima.
La composission sossial dla neuva nos urban-a a l'era varià: nòbij imigrà daj castej dla contà, mërcant, artisan. A l'ancamin a l'é stàita la noblëssa sitadin-a, gropà ansema ant la sossietà dle tor a avèj la preminensa e ël contròl ëd la vita e dj'ufissi sitadin, ma assè an pressa sò pèis a l'é stàit balansà da col dle fòrse borzoà e sitadin-e emergente. Sòn as armarca ëdcò ant la stòria dj'anstitussion sitadin-e, con ël passage da la comun-a consolar (magistradura riservà ai nòbij, mansionà për la prima vira ant ël 1134) a cola podestaril, rivà antra la fin dël sécol ch'a fa XII e l'ancamin ëd col apress. Ël podestà, che a l'achit a l'era un sitadin ma peui a vnisìa da fòra, a l'avìa ël ròl d'àrbiter antra le vàire fassion e class sitadin-e.
Tutun, tòst ëdcò cost echilibri a l'é modificasse antramentre che con ël dësvlup dj'inissiative bancarie (ël pòpol), j'art a dventavo la fòrsa dominanta.
Ël prim pass an sa diression a l'é rivà dël 1251, con ël goern dël prim pòpol e l'anstitussionalisassion dël neuv ufissi ëd capitani dël pòpol; ij pass apress a son ëstàit fàit dël 1282, con l'assunsion direta dël goern ëd la sità da part dij prior dj'art magior, e 1295, con j'Ordinament ëd giustissia ëd Giano della Bella. Ancarià ëd feje rëspeté a l'era ël gonfalonié ëd giustissia, un neuv ufissi ch'a l'ha mandà an second pian coj dël capitani dël pòpol e dël podestà.
Parèj, a la fin dël Dosent la constitussion anterior ëd Firense a l'era bele che precisà: a l'era caraterisà da ufissi ch'a cangiavo ëd man fòrt soèns (ij prior a restavo an caria mach doi mèis) e da na fòrta prevalensa dël pòpol e j'art. Sìmbol d'ës cangiament polìtich e sossial a resta Palass Vej, dont la costrussion a l'é ëd cost perìod, e dont la tor, an alvandse pì an àut dle vàire tor gentilissie ch'a-i ero antlora an sità, a vorìa fortì franch la primassìa dël pòpol e dla comun-a ansima a j'anteresse privà.
A parte dal 1248 a ancaminavo ij travaj për na tersa e pì amplia sinta ëd muraje: 8,5 chilòmeter ëd fortificassion, con stantetré tor e quìndes gran pòrte, ch'a sircondran Firense fin-a a la fin dël sécol ch'a fà XIX.

Da banda dël process ëd consolidassion a l'anterior, a l'esterior a andasìa anans la lòta pr'ëspantié ij termo dla contà e për garantì a Firense ël contròl dle vie stradaj e ëd fium.
Sòn a l'é ancaminasse dël 1125, con la conquista e la distrussion ëd Fiésole e a l'é andàit anans durant ël sécol ch'a fa XII con vàire assion contra la feodalità sërvaja dij Guidi e dj'Alberti e contra ij sènter davzin: dël 1182 a l'é stàit sogetà Empoli, sènter amportant an sël cors bass ëd l'Arn, vers Pisa.
Séghit a coste vitòrie, Firense a l'é trovasse amplicà viaman ëd pì ant la granda polìtica antërnassional, anté ch'a l'ha formasse passin passet soa caraterisassion ëd sità guelfa.

Ant ël sécol ch'a fà XIV, j'euvre ëd Giotto e ëd Dante a dan l'andi a na neuva era artìstica, motobin drua. Ës sécol a l'é ëdcò marcà da j'inondassion devastatris ëd l'Arn, da d'afrose famin-e e da d'epidemìe ëd pest arpetùe, dont cola dramàtica dël 1348-1349, ciamà la Gran Pest. Le tension sossiaj chërsente a menéo ant ël 1379 a l'arvira dij ciompi.
La Sgnorìa

Séghit a costi eveniment, na partìa ëd famije fiorentin-e anfluente, dominà da j'Albizzi, a pija ij comand ëd la sità e a stabiliss la Sgnorìa, un goern oligàrchich.
Ant ël sécol ch'a fà XV na famija anrichìa da pòch, ij Médici, ansema comersant e banché, a ranfòrsa soa posission an fasend-se sosten-e dal pòpol. Sò cap, Còsim ël Vej, taparà via da la Sgonìa dël 1432, a torna an trionf doi agn pi tard, selebrà coma ël pare dla patria. A l'é l'achit dla cariera polìtica dla famija dij Médici. Sota Còsim ëd Vej, peui sò fieuj Pero e dzortut sò novod Lorens ël Fiamengh, Firense a dventa la cun-a dl'Arnassensa. Costa época, ch'a va dal 1420 al 1550, a l'ha produvù d'artista aprèj ëd Masaccio, Donatello, Brunelleschi, Leonard e Michelàngel.

Dal 1494 fin-a a soa esecussion dël 1498, ël duminican Savonarola con ij sò sermon a l'ha na gròssa anfluensa polìtica. Ij Médici a son torna taparà via da la sità, la constitussion a l'é modificà e a l'é formà un Gran Consèj ëd 1500 mèmber, fin-a a l'artorn dij Médici, dël 1512.
Da costa famija a-i seurto tre vësco ëd Roma: Leon X, Clement VII e Pio IV.

Apress un curt antërval republican, ij Médici a stabilisso torna soa potensa, con l'agiut dël vësco ëd Roma e dl'imperator. Dël 1531 a dvento duca ëd Toscan-a; Còsim I a l'é nominà granduca dël 1569. A la mòrt dël darié Médici, Gian Gaston, ël tìtol a passa a la ca d'Asborgh-Loren-a.
Capital dl'Italia

Firense a dventa ëd fasson provisòria capital dël regn d'Italia dal 1865 al 1871, lòn ch'a bolversa an manera considerèivol ël sènter ëstòrich dla sità, che al di d'ancheuj a l'é delimità da na gròssa stra tangensial, al pòst dël murajon medieval.
Conomìa

La strutura econòmica dla sità a l'é orientà al tersiari, bele che a-i sio ëdcò d'atività andustriaj amportante. Ël dësvlup andustrial e comersial ëd Firense, ant ël sens modern ëd se paròle, a l'é na còsa pitòst recenta ant ël dësvlupesse dle vicende stòriche dla sità.
Ant l'età ëd mes a-i é staje na granda richëssa econòmica mersì a l'evolussion dël travaj ëd lan-a e seda, al comersi e a j'atività bancarie ch'a son derivane.
Tutun già ant ël sécol ch'a fa XVI a l'é ancaminà la decadensa econòmica e polìtica, provocà daj cambiament polìtich a l'anterior e dal prevalèj dij sènter dl'Euròpa setentrional, dzortut alman e flamand, gropà ai tràfich atlàntich, rëspet a le sità mediteranie.

Al moment dla constitussion dël Regn d'Italia, Firense as trovava andaré rëspet a d'àutre sità dël regn.
La trasformassion ëd Firense ant la nos sentral ëd na gròssa àrea andustrialisà (anté ch'a son present dë stabiliment gròss e vàire asiende mojen-e e cite ëd tuti ij setor, ch'a l'é soèns mal fé dësserne da j'atività artigianaj pì genite) a l'é stàita assè lenta.

Le produssion pì amportante a son cole metalùrgiche, chìmiche, mecàniche, ëd materiaj òtich, d'utiss ëd precision, ëd meisin-e, d'angign e meinagerìa elétrich, téssij, dë scarpe e ròbe da vestisse, dla mobilia.
Gròssa amportansa ecònomica a-l l'han j'amprèise artisan-e, dont la bisoterìa, l'argenterìa e jë smalt, la brodarìa e ij pissèt, ij coram artìstich, le siràmiche, ël travaj dël màrmol e dla pera, ij mosàich, ël bòsch artìstich, ël fer batù e ël travaj dj'àutri metaj, dël véder e dla paja.

Da banda a n'ansem d'atività comersiaj a l'angròss e al detaj, ant la sità a l'é spantià na gran quantità d'atività tersiarie: cole esercità da lìber professionista, cole bancarie, dle suranse, finansiarie, ëd diression asiendal, e cole gropà a la coltura, tanme j'anstitussion d'anstrussion universitaria e dl'arserca sientìfica.
Gròss fenòmeno a l'é ël torism da tut ël mond.

Torism, comersi e andustrie a son giutà da 'n bon sistema ëd colegament ëstradaj e feroviari.
Monument, musé e leu d'anteresse

    Dòm ëd Santa Marìa dla Fior
    Batisteri ëd San Gioann
    Basìlica ëd Santa Cros
    Santa Marìa Novela
    Cesa ëd Santa Felìssita
    Cesa ëd San March
    Cesa ëd San Lorens
    Cesa ëd Santa Marìa dël Càrmin
    Cesa ëd Sant Ëspìrit
    Palass Pitti
    Galarìa dj'Ufissi
    Palass Rucellai
    Palass Médici-Riccardi
    Palass dla Crosëtta e Musé nassional archeològich
    Pont Vej
    Piassa dla Sgnorìa, con ël Palass Vej

Feste e manifestassion colturaj

    S-ciòp dël cher: sfilada stòrica e fusëtte, la dumìnica ëd Pasca
    Maj musical: festival ëd mùsica, a maj e prinsipi ëd giugn
    Fótbal an costum ëstòrich an onor ëd san Gioann Batista, le dumìniche ëd giugn
    Mostra mërcà antërnassional dl'antiquarià, salon d'antiquarià an stèmber e otóber

Përsonalità

    Dante Alighieri, poeta, scritor
    Giovanni Boccaccio, poeta
    Giotto, pitor
    Niccolò Machiavelli, òm polìtich, filòsof

Aministrassion

Ël sìndich a l'é Matteo Renzi (dal 22/06/2009).
Sità binele
Lenga italian-a
Drapò piemontèis.png 	Vos an lenga piemontèisa
Për amprende a dovré 'l sistema dle parlà locaj ch'a varda sì.


L'Italian a la lenga che al dì d'ancheuj a l'é parlà ant la penìsola itàlica.
Contnù

    1 Stòria
    2 Pais andoa a l'é parlà
    3 Classificassion
    4 Còdes ISO
    5 Arferiment bibliogràfich për chi a veul fé dj'arserche pì ancreuse

Stòria

Ancheuj a l'é parlà ant la penìsola itàlica, ma sò dësvlup a l'é pitòst complicà, dagià che costa lenga a l'ha nen dësvlupasse da sùbit an tuta la penìsola.

Ël prinsipi e 'l cheur ëd l'Italian a son ant ël fiorentin visadì ant la lenga ch'a l'era parlà a Firense ant ël 1200-1300; la lenga che, polidà e an part latinisà, a l'ha dovrà Dante Alighieri për ëscrive soa Divin-a Comedia. E an efet, dasendje dapress a l'esempi 'd Dante, ëd Boccaccio e Petrarca ch'a l'han scrivù, sèmper an fiorentin, pen-a dòp chiel, ël prim an pròsa e lë scond an poesìa, un nùmer sèmper pì gròss ëd poeta e dë scritor a l'han dovrà 'l fiorentin, che pian pian a l'ha ancaminà a esse ciamà Italian, vist ch'a l'era dovrà pì o men an tuta la penìsola da banda dël Latin, lenga istitussional e litùrgica.

Con ël temp la lenga a l'é modificasse e a l'é anrichisse an pijand tant da j'àutre lenghe dla penìsola, tant che pì che n'autor a l'ha scrivù an Italian ma 'dcò an n'àutra lenga për esempi Goldoni ch'a scrivìa 'dcò an Venessian; an pì l'Italian a l'ha sèmper avù na fòrta liura con soa seur ël Fransèis ch'a l'ha influensa-lo an pì period, e ch'a l'era motoben conossù da tanti autor important dla literatura italian-a, un për tùit Alessandro Manzoni. E pròpi Manzoni a l'é un pòch l'esempi tìpich ëd cola ch'a l'era la situassion lenghìstica ant ël Nord Italia; an efet chiel, milanèis, a parlava motoben ël Milanèis e 'l Fransèis, ma a la dovù 'mprende l'Italian e adritura purifiché soa euvra da la prima (1827) a la sconda (1840) edission an gavand tùit coj trat ch'a j'ero tròp "lombard", lavando i panni in Arno, coma a disìa chiel.

Dòp l'unificassion l'Italian a l'é dventà lenga dovrà da lë Stat, bele che Cavour, ël re Vittorio Emanuele II e la pì gran part dël parlament a parlèisso mej e pì soèns ël Fransèis o, ant ël cas dij piemontèis pròpi la lenga piemontèisa. Lë Stat italian a l'ha avù na polìtica particolarment centralista an volend unifiché la nassion con la lenga Italian-a, ma për fé lòn a l'é nen bastà 'l Fassism con la granda alfabetisassion e la proibission dë scrive 'n dialèt (1931), nì la coscrission obligatòria për doe guere mondiaj ch'a butava ansema giovo da tùit ij paìs dla penìsola.

Lòn ch'a l'ha da bon unificà l'Italia ant la lenga Italian-a a l'é stàita la radio prima e peui la television: costi mojen a l'han portà l'Italian ant le cà 'd tuta l'Italia, ant la pì part dij cas rampiassand d'àutre lenghe coma 'l Piemontèis. Al dì d'ancheuj l'Italian a l'é la prima lenga dla penìsola e nopà j'àutre lenghe a son an diminussion për nùmer ëd parlant, bele che an vàire region coste lenghe a son ancora bastansa spantià.
Pais andoa a l'é parlà

La lenga italian-a a l'é parlà specialment ant l'Italia, a San Marin e ant na part ëd la Svìssera, e 'dcò an vàire d'àutri pais anté ch'a-i é stàita dl'imigrassion da l'Italia, coma ant jë Stat Unì ant ël Canadà e ant l'Australia.
A l'é un-a dle lenghe romanze coma Fransèis, Piemontèis, Ossitan, Spagneul, Catalan, Portughèis, Rumen e vàire àutre.
Classificassion

Në schema ëd classificassion dl' italian a peul esse:

    lenghe indoeuropenghe
        lenghe romanze
            lenghe romanze orientaj
                lenghe italian-e


Còdes ISO

    Còdes ISO 639-1: IT
    Còdes ISO 639-2: ITA


Arferiment bibliogràfich për chi a veul fé dj'arserche pì ancreuse

http://www.sil.org/iso639-3/documentation.asp?id=itl
	
Aiuto 	Aiuto per
la lettura
Ayuda 	Ayuda para
la lectura
Help 	Help for
Reading
Rintré ant la Piòla 	Rintré ant
la Piòla
Contata j'Aministrator 	Contaté
j'Aministrator
Lìber për Amprende 	Lìber për
Amprende
Coression Ortogràfica 	Coression
ortogràfica
Tastadura Piemontèisa 	Tastadura
piemontèisa
Portaj e Proget 	Portaj
e Proget
Agiut pr'ij contributor 	Agiut pr'ij
Contributor
Travajòt belfè 	Travajòt
sempi
Categorìe:

    Lenghe romanzeLenghe
Charlie Chaplin
Drapò piemontèis.png 	Vos an lenga piemontèisa
Për amprende a dovré 'l sistema dle parlà locaj ch'a varda sì.


Charlie Chaplin con ël costum dël "Tramp"

Charles Spencer Chaplin, peui stranomà Charlie Chaplin, a l'era nassù a Londra ai 16 d'avril dël 1889 e a l'é mòrt a Corsier-sur-Vevey ai 25 dë dzèmber dël 1977.
A l'é stàit n'ator motobin avosà a l'época dël cine mut (quand che ël cine a l'era ni parlà ni sonà). A l'ha ressità, dirigiù, scrivù e prodovù un mucc ëd cine mut.

Charlie Chaplin a l'é stàit n'ator për 70 agn, an partend da l'età ëd sinch, fin a 80 agn. Ël personagi che Charlie Chaplin a l'ha ressità ëd pì a l'é ciamà "ël Tramp". Ël "Tramp" a l'é n'òm ëd bon-e manere, con na giaca, un pàira ëd gròsse braje, scarpe e capel nèir.
Cine
Lenga piemontèisa
Drapò piemontèis.png 	Vos an lenga piemontèisa
Për amprende a dovré 'l sistema dle parlà locaj ch'a varda sì.


Carta lenghìstica dël Piemontèis

Ël piemontèis a l'é na lenga romanza, visadì derivà dal latin.

A l'é la lenga natural dël Piemont e a l'era parlà sensa distinsion da tute le categorìe sossiaj. A l'é assè sgnor 'd literatura, butand ant ël cont tuti ij géner literari: romanz, teatro, poesìa, giornaj, papé ofissiaj e via fòrt. A l'é arconossù dal Consèj d'Euròpa e da l'UNESCO e a l'é sota la tua dle laj regionaj 26/1990 e 37/1997.

Sò vocabolari a l'é d'apopré 40.000 paròle. A së stima ch'a sio bon a parlé o a capì ël piemontèis almanch 2,5 milion ëd përson-e, mentre che almanch 500.000-600.000 a sarìo bon ëdcò a leslo e a scrivlo.
Contnù

    1 Pais andoa ch'as parla piemontèis
    2 Ij dialèt
        2.1 Comparassion con ij dialèt
    3 Particolarità fonètiche
        3.1 Ambivalensa antra M e N
        3.2 A tònica velarisà
        3.3 L mòla rotacisà
    4 Stòria
    5 Cit glossari
        5.1 Similitùdin con ël fransèis e diferense da l'italian
    6 Literatura
    7 Ël Pare nòstr an Piemontèis
    8 Classìfica
    9 Bibliografìa
    10 Còdes ISO
    11 Anliure esterne
    12 Arferiment bibliogràfich për chi a veul fé dj'arserche pì ancreuse

Pais andoa ch'as parla piemontèis

Ël piemontèis as parla, con le rispetive variante locaj:

    ant le provinse 'd Turin, Coni, Ast, Biela e Vërsèj
    ant la banda pì ossidental dla provincia ëd Noara
    an provincia ëd Lissandria, gavà ij dintorn ëd Torton-a (parlade miste lombarde/emilian-e) e ij pais a sud ëd Neuve (dialèt ligurin)
    an quàich località dla bassa Valdosta.

La provincia dël Verban-Cusi-Òssola e la pì part ëd cola 'd Noara a deuvro 'd dialèt dla lenga lombarda, mentre che ant le comun-e dla provincia 'd Coni ch'a confin-o con la Liguria as parlo 'd dialèt ligurin. Ëd pì, ant le valade dle provinse 'd Turin e 'd Coni ël piemontèis a conviv con ij patoà ossitan (a sud) e franch-provensaj (a nòrd), visadì che chi a parla patoà a l'é bon a parlé 'dcò an piemontèis.

Tutun, a venta armarché che, dantorn ai confin dël bass Piemont a l'é soens mal fé stabilì andoa a finiss la lenga piemontèisa e andoa a ancamin-o cole lombarda o lìgur.
Ij dialèt

Bele ch'a sìa na lenga unitaria, ël piemontèis a pija vàire forme, o dialèt, a sconda dij pòst. La forma considerà d'arferiment a l'é dita piemontèis comun: ës piemontèis comun a pija për base ël dialèt ëd Turin e dj'anviron; a l'é 'l pì dovrà an literatura e a l'é capì e bin acetà daj locutor ëd tuti ij dialèt ëd Piemont. Ant j'ani andarera, për esempi, un comerciant ëd Vërsèj a parlava an dialèt vërslèis con ij client ëd soa sità, ma se a l'avìa da fé con ëd gent ed Coni o d'Ast, a dovrava ël piemontèis comun. Comsëssìa, a l'é opinion spantià che ël piemontèis pì bon e genit a sia apoprè col dle bande antra Susa, Turin, Cher, Pinareul e Salusse (fasend atension che an sità ancheuj un përfond ëd gent a deuvra un dialèt motobin contaminà da l'italian).

Na division grossera dij dialèt dël piemontèis a l'é l'arpartission an:

    piemontèis ossidental, o àut piemontèis, ch'a comprend ij dialèt dle provinse 'd Coni e 'd Turin (gavà 'l canavzan);
    canavzan, ch'a forma na categorìa a part;
    piemontèis oriental, o bass piemontèis, ch'a comprend valsesian, bielèis, vërslèis, langhèt, monfrin, astësan, lissandrin, monregalèis e ch'a corispond apopré a j'àutre provinse.

Comparassion con ij dialèt

    Turinèis: N'òm a l'avìa doi fieuj. Col pì giovo l'ha dit a sò padre: “Deme la parte dij ben che a 'm toca!" E chiel ëd coj ben a l'ha fane doe part. E da lì a pòchi dì ël fieul pì giovo, butà ansema tut col che a l'avia tirà dij sò ben, a l'é andassne ant un pais leugn, e ambelelà, mnand na vita plandron-a e lussuriosa, a l'ha sgairà soa part.
    Astësan: Un òm l'avia doi fieui. E ël pù giovo a l'ha dit a sò pari: "Pari, deme on po' la mia part!” E ël pari l'ha divis le sostanse fra lor. Da lì a pòchi dì, essènà tuti radunà, ël pù giovo a l'è partì per un pais lontan, e là l'ha dissipà la soa part, vivend lussuriosament.
    Lissandrin: In òm o l'éiva du fieu. Ër pù giovo ëd 'sti fieu o g'ha dicc a seu pari: “Papà, dam ra part di ben ch'o 'm toca!”. E lù o-j ha spartì e o g'ha dacc ra sò part. E da léi a pòch dì, ër fieu pù giovo o g'ha facc sù tut e o l'è 'ndacc ant in pais lontan, e là o l'ha sgarà tut ër facc seu a fè dër sbauci.
    Vërslèis: N'òmo l'ava doj fieuj. Col pù giovo l'ha diji al pari: “Oh pari, dami la mè part, lòn ch'a peul tochèmi!”. E 'l pari l'ha fat la divisiòn an dovi part. E pòich dì dòp ël fieul pù cito l'ha rabajà sù tut lòn ch'a-j ëspiciava e l'ha 'ndàsni ant ën paìs lontan, belilà, l'ha campassi an malora a fòrsa 'd fè 'l fòl e 'l plandròn.
    Bielèis: Un òm a l'eja doj fieuj. E l'ultim di doj a-j ha diccie a sò pare: “Pare, deme la mia part ëd só ch'a 'm ven!”. E cël a j'ha daccie a tucc doj la soa part. Da lì a 'n quaj dì, 'sto fieul pù giovo a l'ha butà tut ënsema e a l'ha facc sò fagòt, e a l'è andasne ant un pais da lons, e là, a ribòte ëd tucc ij color, a l'ha sgarà tut ël facc sò.
    Langhèt: Un òm o r'avia doi fieui. Ël pì pcit un dì o r'ha dit a sò pare: "Pare, dème ra part ch'a 'm ven!". Ël pare, sentend sosì, o r'ha fat ra part e o r'ha daje lo ch'i tocava. Da lì a pòch dì, 'st fieul r'ha butà tut ër fat sò ansèm e o 's n'è andàsne ant un pais lontan motoben, e ansì là o r'ha sgheirà tut an fé ël bagordon.
    Parlà ëd Coni: Un òm a l'ha avù doi fieui. E 'l pì giovo ëd costi l'ha dit al pare: "Pare, deme la mia part!". E chiel j'ha daje lo ch'a-j tocava. Passà quaich dì, radunasse tut, ël fieul pì giovo s'è partisne da cà pr'ëd pais lontan, e a l'ha mangià 'l fèit sò ant le ribote.
    Canavzan: Un òm a l'avia dui fieui. Ël pì giovën a-j ha dit a sò pare “Pare, i veui ch'im daje lo ch'a më ven!”. E ël pare a j'ha det la soa part. Da lì in pòchi ëd dì a s'è fet sò fagòt, e a l'è andèt ënt un pais lontan, e a l'ha sgoliardà tut.
    Valsusa: N'òm a l'avia doj fieuj. Ël pì giov a l'ha dit a sò par: "Par, i veul mia part do bin." E 'l par a l'ha dajla. Pòch dòp a l'ha pijà e a l'è andait leugn, antè ch'a l'ha sgairà tut.
    Pinareul e anviron: N'òm a l'avia dòj fieuj. Ël pì giov a l'ha dit a sò pare: "Pare, i veul mia part ëd bin." E 'l pare a l'ha dajla. Pòch dòp a l'ha pijà e a l'è andait leugn, antè ch'a l'ha sgairà tut.

Particolarità fonètiche

Ël piemontèis a l'ha na soa precisa përsonalità fonética, che soèns peui a-j resta ai parlant nativ ëdcò quand a parlo an àutre lenghe.
Ambivalensa antra M e N

Soèns ant ël parlé a l'é motobin malfé capì che diferensa ch'a-i sia antra la M e la N, dzortut ant le sequense ëd consonant, coma -NP/-MP. Sòn a l'ha mnà ant ël passà a grafìe coma canpagnin e conpanìa, che da na mira fonética a son motobin giuste e descritive. Al dì d'ancheuj comsëssìa as tend a preferì na grafìa pì basà ant sl'etimologìa, ch'a conserva le consonant latin-e originaj. Ën lesend, però, a venta sempe visesse che la M piemontèisa a l'é nen parej ëd cola italian-a.
A tònica velarisà

Sweden road sign A29-19.svg Artìcol prinsipal: A tònica velarisà

La A tònica velarisà a la resta n'evolussion ëd la pronunsia dla A tònica, che gavà chèich ecession a la fa viré ëd son anvers a na Ò. St'evolussion-sì a l'é nen sempe completa, an chèich pòst as trata ëd na Ò fàita e finìa, an dj'àutri la diferensa antra na A velarisà e na Ò normal a la resta motobin ciàira. An tute le manere a venta tnì present che le variassion locaj d'ës fenòmeno-sì a peulo esse squasi anfinìe.
L mòla rotacisà

Sweden road sign A29-19.svg Artìcol prinsipal: Rotacisassion

La L mòla rotacisà (ch'a a men-a sèir̂a a fé rima con stèil̂a) a resta 'cò chila comun-a tant al piemontèis meridional che a na part ëd la lenga ligurin-a. Sta comunion ëd comportament fonètich a podrìa esse dàita da 'n chèich vej seuli étnich, miraco bele che pre-roman, ma a-i é gnun element ëd preuva për podej di-lo an finitiva. Ëd sigura ës trata d'evolussion ch'a l'han na rèis motobin antica, com as ës-ciàira pr'esempi ant l'etimologìa dël topònim Castel dël Var̂on, an Ast.

Për marcheje an piemontèis, ste doe consonant as ëscrivo coma L̂ e R̂ con n'acent circonfless ansima.
Stòria

Sweden road sign A29-19.svg Artìcoj prinsipaj: Latin volgar e Lenga piemontèisa (stòria)


Cit glossari
Italian 	Fransèis 	Piemontèis
attuale 	actuel 	dël di d'ancheuj
comprendere 	comprendre 	ten-e da ment
Dio, Nostro Signore 	Dieu 	Dé, Nosgnor
giorno, dì 	jour 	di
in altre parole 	c'est-à-dire 	visadì
in più 	de plus 	an dzorpì
possedere, avere 	posséder 	avèj
prendere, pigliare 	prendre 	pijé
successione, sequenza 	suite 	sequensa
un punto di vista 	un point de vue 	na mira
usare, adoperare 	utiliser 	dovré
lavorare 	travailler 	travajé


Similitùdin con ël fransèis e diferense da l'italian
Piemontèis 	Fransèis 	Italian
Alman 	allemand 	tedesco
Ambrassé 	embrasser 	abbracciare/baciare
Amusé 	amuser 	divertire
Anlevé 	enlever 	togliere
Anvìa 	envie 	voglia
Apress 	après 	dopo
Aragn 	araignée 	ragno
Arangé 	arranger 	aggiustare
Arlev 	relève 	ricambio
Arsòrt 	ressort 	molla
Articiòch 	artichaut 	carciofo
Asar 	hasard 	caso
Atrapé 	attraper 	prendere
Avion 	avion 	aereo
Bassin 	bassin 	bacino/bacinella
Becheria 	boucherie 	macelleria
Bërgé 	berger 	pastore
Bisó 	bijou 	gioiello
Blaga 	blague 	scherzo
Bòita 	boite 	scatola
Bòsch 	bois 	legno/bosco
Brisé 	briser 	rompere
Bogé 	bouger 	muovere
Bonet 	bonnet 	cappello
Boneur 	bonheur 	felicità
Cassé 	casser 	rompere
Caté 	acheter 	comprare
Cher 	char 	carro
Chèina 	chaîne 	catena
Chité 	quitter 	lasciare
Ciresa 	cerise 	ciliegia
Clavié 	clavier 	tastiera
Còfo 	coffre 	forziere
Corbela 	corbeille 	cesto
Crajon 	crayon 	matita
Cress 	crèche 	asilo nido
Cogé 	coucher 	coricare
Complenta 	complaint 	lamentazione
Darmage 	dommage 	danno
Dëscroché 	décrocher 	sganciare
Dësrangé 	déranger 	disturbare
Dont 	dont 	di cui/del quale
Drapò 	drapeau 	bandiera
Dròlo 	drôle 	strano
Euvra 	œuvre 	opera
Fat 	fade 	insipido
Fasson 	façon 	modo
Folar 	foulard 	fazzoletto da collo
Fusëtta 	fusée 	missile
Lingerìa 	lingerie 	biancheria
Logé 	loger 	alloggiare
Gravé 	graver 	imprimere
Grimassa 	grimace 	smorfia
Intamné 	entamer 	incominciare
Làit 	lait 	latte
Lerma 	larme 	lacrima
Madama 	madame 	signora
Marié 	marier 	sposare
Mèis 	mois 	mese
Meinage 	menage 	gestione
Mersì 	merci 	grazie
Minusié 	menuisier 	falegname
Mitoné 	mitonner 	cuocere a fuoco lento
Meison 	maison 	casa
Monsù 	monsieur 	signore
Mojen 	moyen 	mezzo
Monté 	monter 	salire
Novod 	neveu 	nipote
Ordinator 	ordinateur 	computer
Pais 	pays 	paese
Pia 	pie 	gazza ladra
Plenta 	plainte 	querela
Pòis 	pois 	pisello
Possé 	pousser 	spingere
Rainura 	rayure 	graffio
Regret 	regret 	dispiacere
Regreté 	regretter 	dispiacersi
Rèid 	raid 	rigido
Ridò 	rideau 	tenda
Roa 	roue 	ruota
Sabò 	sabot 	zoccolo
Sagrin 	chagrin 	preoccupazione
Salada 	salade 	insalata
Salòp 	sale 	sporco
Scren 	écran 	schermo
Sieta 	assiette 	piatto
Soagnà 	soigné 	curato
Spurì 	pourri 	appassito/marcio
Strop 	troupeau 	gregge/mandria
Sombr 	sombre 	scuro
Tèit 	toit 	tetto
Tisòire 	ciseaux 	forbici
Tramblé 	trembler 	tremare
Travaj 	travail 	lavoro
Tricoté 	tricoter 	lavorare a maglia
Tombé 	tomber 	cadere
Utiss 	outil 	attrezzo
Viage 	voyage 	viaggio
Vitura 	voiture 	auto/vettura
Zibié 	gibier 	selvaggina
Literatura

Ij prim document ëscrit an piemontèis a son ëd curte anscrission an cese ëd Casal Monfrà e Vërsèj. Dantorn a la fin dël sécol ch'a fa XII a son ëscrivù ij Sermon subalpin, n'arcòlta ëd vintedoe prédiche. Dal 1300 ij test an piemontèis a coato tuti ij géner literari. Ij prim lìber a stampa an piemontèis a son des farse an astësan ëd Gioann Giòrs Alion, publicà dël 1521. Ant ij sécoj XVI e XVII ëd test an piemontèis a-i në seurto pòch. Ëd comedie dël Sinchsent con dle part an piemontèis ancheuj as son përdusse ij test.

L'età clàssica dla literatura piemontèisa a ancamin-a a la fin dël Ses-sent. Ël marchèis Gioann Batista Tana (1649-1713) a compon la comedia an vers Ël cont Piolet; Fransesch Tariss a scriv L'arpa dëscordà, poema épich-ëstòrich an sl'assedi 'd Turin dël 1706. As dësvlupa ël géner literari dël tòni: poesìa polìtica, satìrica o didascàlica, dont esponent ëd prim pian a son Ignassi Ìsler (anviron 1702-1788), Ventura Cartiermetre (1733-1777).

Dël 1783 a son ij prim gramàtica, dissionari e antologìa piemontèis, euvra dël médich ëd cort Morissi Pipin, scrit për mostreje la lenga a la futura argin-a, Marìa Adelàide Clotilde Saveria 'd Fransa.
Con l'ocupassion napoleònica dël 1796 a së s-ciàira na rica produssion ëd librèt e ëd poesìe polìtiche dle doe part an lòta. Ël turinèis Edoard Ignassi Calv (1773-1804), giacobin, a scriv canson e poemèt vigoros, fin-a a che, dësgustà da j'ocupant, a scriv dódes fàule moraj, poesìe an tersa rima piemontèisa, contra coj ch'a s-ciàira tanme traditor dj'ideaj dl'arvolussion.

Dòp dla restaorassion la literatura piemontèisa a l'ha torna un perìod ëd produssion bondosa. Da la metà dël sécol ch'a fa XIX a-i fioriss ël teatro: na lista dël 1887 a arcòrda për j'agn dal 1859 al 1887, ij nòm ëd 60 scritor e ij tìtoj ëd pì che 300 comedie. La ciadeuvra a resta Le miserie 'd monsù Travet (1863) ëd Vittorio Bersezio (1830-1900). A-i nasso ij prim giornaj an piemontèis e a son publicà vàire romanz. An costa época as peul armarché che la lenga dovrà a l'é soens antëmnà d'italianism, conseguensa djë sfòrs d'italianisassion forsà ëd col temp.

Al prinsipi dël sécol ch'a fa XX ij soget a dvento pi leger e d'ocasion, fin-a ch'a-i riva Nino Còsta (1886-1945) ch'a-i fa torna fé un sàot ëd qualità a la poesìa. Dël 1927 a l'é 'l prim nùmer dl'arvista Ij Brandé e, dantorn a Pinin Pacòt (1899-1964), a së strenz la neuva generassion ëd poeta ch'a formo la Companìa dij Brandé e che ancora ancheuj a son un-a dj'ispirassion pi genite për la literatura piemontèisa.

Le dontré dariere desen-e d'agn a l'han vëddù l'arnàssita dël giornalism e lë s-ciòde dla pròsa sientìfica, dzortut ant la crìtica literaria, la lenghìstica e la storiografìa.


Ël Pare nòstr an Piemontèis

Pare nòstr, ch'it ses ant ij Cej,
ch'a sia santificà tò nòm,
ch'a ven-a tò regn,
ch'as fasa toa volontà,
coma 'n cel parèj an tèra.
Dane ancheuj nòstr pan cotidian,
e përdon-ne ij nòstri débit,
coma noi i-j përdonoma ai nòstri debitor.
E fane nen droche an tentassion,
ma liber-ne da la mal, amen.


Classìfica

Në schema ëd classìfica dël piemontèis a peul esse:

    lenghe indoeuropenghe
        lenghe romanze
            lenghe romanze ossidentaj
                lenghe gal-romanze
                    lenghe cisalpin-e
                        lenga piemontèisa

Bibliografìa

Për n'antrodussion al piemontèis, Il piemontese in tasca, ëd Francesco Rubat Borel, Mauro Tosco, Vera Bertolino, Assimil Italia, Civass 2006.

Studi generaj Bibliografia ragionata della lingua regionale e dei dialetti del Piemonte e della Valle d’Aosta, e della letteratura in piemontese, soagnà da Amedeo Clivio e Gianrenzo P. Clivio, Ca dë Studi Piemontèis, Turin 1971; Gianrenzo P. Clivio, Il Piemonte, an Manlio Cortelazzo et al., I dialetti italiani, UTET, Turin 2002, pp. 151-195; Il Piemonte linguistico, Museo Nazionale della Montagna, Turin 1995; Il patrimonio linguistico del Piemonte, Consèj Regional dël Piemont, Turin 2001; Conoscere il piemontese, Viglongo, Turin 1980; Enrico Allasino, Consuelo Ferirer, Sergio Scamuzzi, Tullio Telmon, Le lingue del Piemonte, IRES Piemonte, 113, Turin 2007

Dissionari pi amportant piemontèis/italian Vittorio di Sant’Albino, Gran dizionario piemontese, Unione Tipografico-Editrice, Turin 1859, edission anastàtica L’Artistica, Savian 1993, a l'é considerà ël clàssich dij dissionari piemontèis; Michele Ponza, Vocabolario piemontese-italiano, Stamperia Reale, Torino 1830-33, edission anastàtica L’Artistica, Savian 1982 dla quinta edission, Lobetti-Bodoni, Pinareul 1859; Camillo Brero, Vocabolario piemontese-italiano e italiano-piemontese, Il Punto, Turin 2002, ristampa ant un volum ùnich dla prima edission ëd Piemonte in Bancarella, Turin 1976-1982, con ansema la gramàtica ëd Brero; Gianfranco Gribaudo, Ël neuv Gribàud. Dissionari piemontèis, Daniela Piazza, Turin 1996, 3 edission motobin slargà ëd Gianfranco Gribaudo, Pinin e Sergio Seglie, Dissionari piemontèis, Ij Brandé-Editip, 1973

Dissionari piemontèis/àutre lenghe gavà l'italian fransèis: Louis Capello di Sanfranco, Dictionnaire portatif Piémontais-Français, Turin 1814; Casimiro Zalli, Dissionari piemontèis, italian, latin e fransèis, Carmagnòla 1815 (sconda edission dël 1830); spagneul: Luis Rebuffo, Diccionario Castellano-Piamontés y Piamontés-Castellano, Asociación Familia Piamontesa, Rosario 1966 e Manual para aprénder Piamontés, 1971.

Gramàtiche moderne Camillo Brero, Gramàtica piemontèisa, Musicalbrandé, Turin 1967 Camillo Brero, Remo Bertodatti, Grammatica della lingua piemontese, Piemont-Euròpa, Turin 1988 Camillo Brero, Sintassi dla lenga piemontèisa, Piemont-Euròpa, Turin 1994 (2 ed.) Guido Griva, Grammatica della lingua piemontese, Viglongo, Turin 1980; Bruno Villata, La lenga piemontèisa, Lòsna & Tron, Montréal 1995; Michela Grosso, Grammatica della lingua piemontese, Nòste Rèis-Libreria Piemontese, Turin 2002

Dialèt piemontèis Alba, Langhe e Roé: Primo Culasso, Silvio Viberti, Rastlèiře. Vocabolari d’Ařba, Langa e Roé, Gribaudo, Savian 2003; Lissandria: Sergi Garuss, Vocabolari e gramàtica do Lissandren, ULALP, Lissandria 2003; Ast: Giancarlo Musso, Gramática astësan-a, Gioventura Piemontèisa, Ast 2004; Bielèis: Piemontèis ëd Biela. Abecedare, gramàtica e sintassi, literatura, glossare, Ël Sol ëd j’Alp, Borian-a 2000; Canavèis ossidental: Lotte Zörner, I dialetti canavesani di Cuorgné, Forno e dintorni, CORSAC, Corgnè 1998; Vërsèj: Dino Serazzi, Nino Carlone, Vocabolario vercellese, Vërsèj 1997

Studi sientìfich Gianrenzo P. Clivio, Storia linguistica e dialettologia piemontese, Ca dë Studi Piemontèis, Turin 1976; Rëscontr anternassional dë studi an sla lenga e la literatura piemontèisa, tnusse an Alba, Quinsnè, Turin e Ivrèja, publicà j'at dal III a col ch'a fa VIII (1986-1991) e da col ch'a fa X a col ch'a fa XV (1993-1998); Convegno internazionale sulla lingua e la letteratura del Piemonte, tnù a Vërsèj dël 1997 e 2000, at publicà da VercelliViva, Vërsèj; Gaetano Berruto, Piemonte e Valle d’Aosta, an Manlio Cortellazzo (soagnà da), Profilo dei dialetti italiani, 1, Pacini, Pisa 1974

Atlant lenghìstich Atlante linguistico ed etnografico dell’Italia e della Svizzera meridionale (AIS); Atlante Linguistico Italiano (ALI); Atlante Linguistico ed Etnografico del Piemonte Occidentale (ALEPO)

Literatura an piemontèis Gianrenzo P. Clivio, Profilo di storia della letteratura in piemontese, Ca dë Studi Piemontèis, Turin 2002; Giuliano Gasca Queirazza, Gianrenzo P. Clivio, Dario Pasero, La letteratura in piemontese. Dalle origini al Settecento, Ca dë Studi Piemontèis, Turin 2003; Gianrenzo P. Clivio, Dario Pasero, La letteratura in piemontese. Dalla stagione giacobina alla fine dell’Ottocento, Ca dë Studi Piemontèis, Turin 2004; Renzo Gandolfo, Camillo Brero, Giuseppe Pacotto, La letteratura in piemontese dalle origini al Risorgimento, Casanova, Turin 1967; Renzo Gandolfo, Camillo Brero, La letteratura in piemontese dal Risorgimento ai giorni nostri, Ca dë Studi Piemontèis, Turin 1972; Camillo Brero, Storia della letteratura piemontese, 3 volum, Piemonte in bancarella, Turin 1981-1983; Giovanni Tesio, Albina Malerba, Poeti in piemontese del Novecento, Ca dë Studi Piemontèis, Turin 1990.

Canson popolar Costantino Nigra, Canti popolari del Piemonte, Einaudi, Turin 1974 (Loescher, Turin 1888); Roberto Leydi (soagnà da), Canzoni popolari del Piemonte. La raccolta inedita di Leone Sinigaglia, Diakronia, Vigévan 1998
Còdes ISO

    Còdes ISO 639-3: PMS

Anliure esterne

    Dissionari
    Dissionari dla lenga alman-a e piemontèisa
    Lista postal për ciaciaré an piemontèis e ant sël piemontèis

Arferiment bibliogràfich për chi a veul fé dj'arserche pì ancreuse

    http://www.sil.org/iso639-3/documentation.asp?id=pms

	
Aiuto 	Aiuto per
la lettura
Ayuda 	Ayuda para
la lectura
Help 	Help for
Reading
Rintré ant la Piòla 	Rintré ant
la Piòla
Contata j'Aministrator 	Contaté
j'Aministrator
Lìber për Amprende 	Lìber për
Amprende
Coression Ortogràfica 	Coression
ortogràfica
Tastadura Piemontèisa 	Tastadura
piemontèisa
Portaj e Proget 	Portaj
e Proget
Agiut pr'ij contributor 	Agiut pr'ij
Contributor
Travajòt belfè 	Travajòt
sempi
Categorìa:

    Lenga piemontèisa