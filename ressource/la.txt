Paulus Picasso
Wikidata-logo.svg Paulus Picasso
Res apud Vicidata repertae:
Paulus Picasso: imago
Paulus Picasso: subscriptio
Nativitas: 25 Octobris 1881; Malaca, Q4291147
Obitus: 8 Aprilis 1973; Muginis
Patria: Hispania
Nomen nativum: Pablo Diego Francisco de Paula Nepomuceno Cipriano de la Santisíma Trinidad Ruiz y Picasso
Subscriptio.

Paulus Picasso (natus Malacae die 25 Octobris 1881; mortuus Mougins in vico Francico die 8 Aprilis 1973) fuit pictor, sculptor, fabricator impressionum, ceramicista, et designator scaenarum Hispanicus, qui plurimum suae vitae adultae in Francia degit. Ipse, unus ex maximis potentissimisque saeculi vicensimi artificibus, late admirationi est ob momentum Cubismum conditum, inventionem sculpturae constructae,[1][2] coinventionem glutinamenti, et latam modorum varietatem quos evolvere et explorare adiuvit.

Pacifista fuit, qua pro causa opus Guernica contra Bellum Civile Hispanicum et Franciscum Francum fecit.

Index

    1 Pinacotheca
    2 Notae
    3 Bibliographia
    4 Nexus externus

Pinacotheca

    Natalis Pauli Picasso domus, Malacae

    Museum Picasso, Malacae

    Picasso a Ioanne Gris picto (1912)

Notae

The Guitar, apud www.moma.org.

    "Sculpture, Tate". Tate.org.uk.

Bibliographia
Victor Hugo
Victor Hugo, 1883.
Domus Hauteville, Garneseiae, ubi Hugo habitabat.
Cubiculum Hugo Lutetiae.

Victor Hugo (natus die 26 Februarii 1802, Lutetiae 22 Maii 1885 obiit) fuit scriptor Francicus, qui tragoedias, mythistorias, et carmina scripsit. Fuit socius Academiae Francicae; in academiam anno 1841 cooptatus est.

Index

    1 Vita
    2 Opera
    3 Versio Latina
    4 Nexus interni
    5 Bibliographia
    6 Nexus externi

Vita

Hugo Vesuntioni, die 26 Februarii 1802 natus est, minimus natu trium puerorum Iosephi Hugo et Sophiae (nata Trébuchet). Familia Lutetiae, Neapoli, Matriti habitavit, qua in urbe Hugo Collegi Nobilium discipulus fuit. Anno fere 1813, cum matre sed sine patre, in Lutetiam venit et, secundum filiam Adèle, versus scribere coepit. Pluribus poetarum certaminibus certabat, palmam capiens annis 1819 et 1820.

Mater anno 1821 mortua est. Proximo anno, Adèle Foucher in matrimonium duxit. Tres filii, duae filiae nati sunt, quorum filia Adèle, nata anno 1830, sola post mortem patris vixit.

Inter annos 1830 et 1843 Hugo fabulas scaenicas scripsit quae primae erant fabulae romanticae. Socius fit Academiae Francicae anno 1841. Paulo post autem contra factionem regis pro democratia contendit, et particeps fuit eversionis anni 1848. Cum Ludovicus Napoleon se imperatorem faciat, die 2 Decembris 1852, Hugo Lutetia abit et exsul fit, primis Bruxellis tunc in Caesarea Insula. Anno 1855 in Garneseiam it, ubi domus eius iam museum est. In Franciam non ante annum 1870 revenit, ubi mox ad Conventum Nationalem electus est. Mortuus est anno 1885.
Ruinae ecclesiae cathedralis Renascentiae ab Hugo ipso pictae, anno fere 1850.
Victor Hugo et Musae, monumentum ab Augusto Rodin anno 1909 factum, nunc in Museo operibus Rodin dedicato, Lutetiae
Opera

Carmina

Ioannes Volfgangus Goethius
(Redirectum de Goethe)
Wikidata-logo.svg Ioannes Volfgangus Goethius
Res apud Vicidata repertae:
Ioannes Volfgangus Goethius: imago
Ioannes Volfgangus Goethius: subscriptio
Nativitas: 28 Augusti 1749; Francofurtum ad Moenum
Obitus: 22 Martii 1832; Vimaria
Patria: Francofurtum ad Moenum, Saxonia-Vimarii-Eisenach
Nomen nativum: Johann Wolfgang von Goethe
Ioannes Volfgangus Goethius. Iosephus Carolus Stieler anno 1828 pinxit
Monumentum Goetheanum in Horto Palatino Heidelbergae.

Ioannes Volfgangus Goethius, sive tantum Goethius[1] (Theodisce Johann Wolfgang von Goethe) (natus 28 Augusti 1749 Francofurti ad Moenum; mortuus 22 Martii 1832 Vimariae), fuit scriptor, poëta, humanista, philosophus, polymathes.[2] Goethe a multis habetur gravissimus scriptor linguae Theodiscae et unus ex gravissimis philosophis culturae Occidentalis. Opera eius disciplinas poesis, drama, litteras, theologiam, philosophiam, et scientiam comprehendunt. Magnum opus eius, unum ex cacuminibus litterarum mundi laudatum, est Faust, drama in duabus partibus.[3] Alia opera eius notissima sunt permulta poemata, Gulielmi Meister addictio homini, bildungsroman, et Werther Iuvenis Quae Passus Sit, mythistoria epistularia.

Index

    1 Vita
    2 Libellum operae
    3 Nexus interni
    4 Notae
    5 Bibliographia
        5.1 Editiones operum
        5.2 Commentarii secundarii (selectio)
    6 Nexus externi

Vita

Anno 1765, Goethe Lipsiae patre suadente studium iurisprudentiae coepit. Ibi et Coronam Schröter cantricem et actricem cognovit, quam maximi aestimabat. Sed mox et poeticae artis studiosus fuit. Anno 1768, gravi morbo verisimile phthisi laboravit, ac deinde Argentorati studium continuabat. Ibi et Ioannem Gottfriedum Herder cognovit, atque anno 1771 dissertationem finivit, quae autem ab universitate propter consilia insidiosa recusata est. Eodem autem anno licentiatum accepit. Deinde Francofurtum rediit et iurisconsultus quattuor annos laboravit. Eis annis et apud Curiam Imperialem Wetzlariae studia iuris absolvit.

Die 7 Novembris 1775, Goethe a Carolo Augusto duce magno de Saxonia-Vimarii-Eisenach Vimariam invitatus hoc loco sedem sumpsit. Multos annos ibi vixit, etiamque postea administer ducis factus est.

Anno 1776, Annae Amaliae ducissae magnae Saxoniae-Vimarii-Eisenach persuasit ut theatrum parvam institueret et Coronam Schröter huc invitavit. Ibi Schröter prima Iphigeniam Goethe egit[4]. Praeterea alios poetas et viros eruditos Vimariam in oppidum invitavit, inter quos Ioannes Gottfriedus Herder anno 1776 et Fridericus Schiller anno 1799. A die 12 Septembris 1779 ad usque diem 14 Ianuarii 1780 iter secundum per Helvetiam fecit. Die 29 Octobris 1786 in itinere Italico primo Romam advenit et ad usque mensem Februarium 1787 mansit. Ab anno 1788 cum Christiana Vulpius amata vivebat. Iam die 25 Decembris 1789 filius eorum Augustus de Goethe natus est. Anno 1806 Goethe Christianam amatam in matrimonium duxit. Die 19 Ianuarii 1819, Faust fabula scaenica primum acta est. Anno 1816 Christiana de Goethe uxor mortua est. Die 27 Octobris 1830 filius Augustus Romae mortuus et in illo non-catholicorum coemeterio sepultus est: Goethe filius / patri / antevertens / obiit / annor. XL / MDCCCXXX[5]

Ad mortem Goethe Vimariae habitabat.
Libellum operae

    Iphigenia in Tauris (1787, 1802)
    Faust (1790-1831)

Nexus interni

    Anna Amalia
    Goetheana
    Goetheanum
    Goethella
    Goethe ruri Romano
    Minna Herzlieb
    Libri Latine redditi
    Dora Stock
    Torquatus Tasso
    Ulrike von Levetzow
    Universitas Ioannes Wolfgang Goethe Francofurtensis

Notae

Henr[icus] Car[olus]. Abr. Eichstadius, "Oratio Goethii memoriae dicata in panegyri academica renunciandis certaminum litterariorum victoribus novisque certationum argumentis proponendis dicta ipsis calendis Octobribus a. MDCCCXXXII," in Opuscula Oratoria: orationes memoriae elogia: quorum duo inedita Schilleri et Ludenii memoriae dicata, ed. 2a. (Ienae: Libraria Maukiana, 1850), 505 et passim.
Secundum Gregorium Maertz, Goethe fuit "Germaniae maxima litterarum vir . . . et ultimus polymathes verus qui in terram ambulavit." Confer Eliot, George (2004) [1871]. Note by editor of 2004 edition, Gregory Maertz at link. ed. Middlemarch. Broadview Press. pp. 710. ISBN 1551112337.
"Columbia Encyclopedia, ed. 6a. (2001–2005)".
Iphigenie auf Tauris, www.odysseetheater.com (Odyssee Theater, 2005).

    ut inscriptio a patre ficta atque in lapide sepulcrali (effigiem mortui a sculptore Thorwaldsen elaboratam portante) posteros docet.

Bibliographia
Editiones operum
Gulielmus Shakesperius
(Redirectum de Shakespeare)
Wikidata-logo.svg Gulielmus Shakesperius
Res apud Vicidata repertae:
Gulielmus Shakesperius: imago
Gulielmus Shakesperius: subscriptio
Nativitas: 1564, Aprilis 1564; Stratfordia super Avonam
Obitus: 23 Aprilis 1616; Stratfordia super Avonam
Patria: Q179876
Gulielmus Shakesperius: insigne

Gulielmus Shakesperius[1] sive Shaksperius,[2][3][4] vulgo William Shakespeare[5] (Stratfordiae super Avonam in Anglia natus anno 1564; ibidem 1616 mortuus), fuit Anglicus tragoediarum comoediarumque necnon fabularum historicarum auctor et poeta, maximus linguae Anglicae scriptor et praestans orbis terrarum dramatista late habitus.[6] Poeta civitatis Angliae saepe appellatur, et vates Avonae.[7] Etiam fuit carminum compositor, histrio, theatri procurator. Opera eius exstantia, inter quae conlaborationes cum scriptoribus aliis, in duodequadraginta circiter ludis scaenicis, 154 carminibus (sonettis), nonnullis poëmatibus generum variorum duobusque narrativis consistunt. Opus eius dramaticum tam Anglice quam permultis linguis conversum saepissime omnium scriptorum scaenicorum peragitur.

Index

    1 Vita et opus
    2 Fama et fortuna
    3 Vide etiam
    4 Notae
    5 Nexus externi
    6 Bibliographia

Vita et opus
Domus Ioannis Shakesperii Stratfordiae super Avonam sita; ibi fortasse scriptor anno 1564 natus erit.

Gulielmum, Ioannis Shakesperii mercatoris et Mariae Arden filium, die circiter 23 Aprilis 1564 natum esse constat: die enim 26 Aprilis Stratfordiae super Avonam (in qua urbe parentes habitabant) baptizatus est. Liberorum octo, is tertius natu fuit, filiorum autem primus. Scholam Regis Eduardi VI nuper renovatam frequentavisse censetur, fontibus carentibus. Annum duodevigesimum agens, licentia episcopatus Vigorniensis cito die 27 Novembris 1582 data, Annam Hathaway in matrimonium duxit, e qua nati sunt filiae duae, Susanna (baptizata die 26 Maii 1583; mortua die 11 Iulii 1649) et Iuditha (baptizata die 2 Februarii 1585; die 9 Februarii 1662 sepulta) filiusque unus, Hamnet, Iudithae geminus (baptizatus die 2 Februarii 1585; die 11 Augusti 1596 sepultus).
Titulus editionis in folio primae operum Gulielmi Shakesperii (1623).

Quo anno Londinium pervenerit nescitur. Anno 1592 Robertus Greene comoedus eum sic vituperavit:

    There is an upstart crow, beautified with our feathers, that with his tygers hart wrapt in a players hyde supposes he is as well able to bombast out a blanke verse as the best of you, and, being an absolute Iohannes fac totum, is in his owne conceit the onely Shake-scene in a countrey:[8]

    Est novus corvus, nostris plumis ornatus, corde tigrino sub histrionis pelle celato, qui se tamquam optimi vestrum versús heroicos declamare posse praetendit: iste 'Iohannes fac totum' perfectus solus est ex omni natione, sicut ipse concipit, qui capax sit ad scaenam quassandam.

Si haec verba recte interpretantur, Shakesperius, quem Greene amicique universitatum alumni plagiatorem nimis superbum censebant, iam fabulas scaenicas confecerat et docuerat.[9] Quo indice cum aliis adhibito, anno 1592 vel antea Shakesperius hos ludos iam docuisse censetur, nomine auctoris nusquam publicato:[10]

    The Two Gentlemen of Verona (ludus scaenicus Shakesperianus fortasse antiquissimus, anno incerto c. 1587/1591 doctus, anno 1598 a Francisco Meres Shakesperio attributus)
    Richard III (ludus die 20 Octobris 1597 registro chartariorum inscriptus, sed fortasse ante ludum King Edward III Marlovianum [1592] doctus)
    The first part of the Contention betwixt the Two Famous Houses of York and Lancaster, postea Henry VI part II (ante ludum The True Tragedy of Richard Duke of York doctus)
    The True Tragedy of Richard Duke of York, postea Henry VI part III (ante Robertum Greene mortuum die 3 Septembris 1592 doctus, si is re vera hunc ludum citaverit)
    Henry VI, postea Henry VI part I (ludus Harey vj, scil. "Henricus VI" die 3 Martii 1592 doctus teste Philippo Henslowe in ephemeride, nomine auctoris omisso)

Quibus ludis compositis Shakesperius se ad carmina scribenda applicavit. Anno 1593 epyllion Venus and Adonis divulgavit, opere graviori ("graver work") in praefatione promisso; quod opus anno insequenti titulo The Rape of Lucrece edidit. Carminibus ambobus iuveni amico Henrico Wriothesley duci Hantoniae a poëta dicatis, praefatio nomine huius sicut auctoris subsignatur. Eodem anno ludos tres docuit:

    Titus Andronicus (die 24 Ianuarii 1594 doctus, teste Philippo Henslowe, paulloque postea divulgatus, primus omnium ludorum a Shakesperio compositorum, sine nomine auctoris; Shakesperio teste Francisco Meres attributus)
    The Taming of the Shrew (anno fere 1594 doctus si idem sit ac ludus anonymus The Taming of a Shrew die 2 Maii 1594 registro chartariorum inscriptus)
    The Comedy of Errors (ludus die 28 Decembris 1594 ad Nativitatem celebrandam a tironibus Hospitii Grayensis actus)

Eodem anno conditus est grex histrionum novus nomine "Domino Camerario Servi" (The Lord Chamberlain's Servants), patrono domino camerario Henrico Carey, quorum Shakesperius socius fuit, eodem tempore scriptor merens. Ab hoc anno ludos suos fere omnes pro hoc grege composuit, et inter primos:

    A Midsummer Night's Dream (ludus fortasse 1594/1596 et pro certo ante 1598 teste Francisco Meres doctus, 1600 editus et auctore William Shakespeare adscriptus)
    Romeo and Juliet (fortasse 1595 doctus, 1597 editus et saepe reimpressus sine nomine auctoris)
    Love's Labour's Lost (fortasse 1595/1596 doctus, 1598 editus et recensore W. Shakespere adscriptus)
    Richard II (die 29 Augusti 1597 registro chartariorum inscriptus, eodem anno editus sine nomine auctoris, 1598 reimpressus et auctore William Shake-speare adscriptus)
    King John (ante mensem Septembrem 1598 teste Francisco Meres doctus)
    The Merchant of Venice (ante mensem Septembrem 1598 teste Francisco Meres doctus, 1600 editus et auctore William Shakespeare adscriptus)
    Henry IV part I (die 25 Februarii 1598 registro chartariorum inscriptus, eodem anno editus sine nomine auctoris sed teste Francisco Meres Shakesperio attributus, 1599 reimpressus et recensore W. Shakespere adscriptus)

Effigies q.d. Chandos, Shakesperium ut censetur depingens et temporibus ipsius confecta (Pinacotheca Effigierum Nationalis Londinii).

An partem ludi anonymi King Edward III scripserit ambiguitur; qui ludus anno 1596 editus "saepius per urbem Londinium actus est".[11] Fortasse etiam partem brevem fabulae Sir Thomas More, ab aliis anno fere 1595 inceptae, conscripsit. Franciscus Meres anno 1598 in hypomnematibus suis, titulo "Palladis tamia" divulgatis, opera Shakesperiana usque eo doctis tam comica quam tragica enumeravit itaque iuxta scriptores Romanos aestimavit:

    As Plautus and Seneca are accounted the best for comedy and tragedy among the Latines, so Shakespeare among the English is the most excellent in both kinds for the stage: for comedy witnes his Gentlemen of Verona, his Errors, his Love labors lost, his Love labours wonne, his Midsummers night dreame, & his Merchant of Venice; for tragedy his Richard the 2., Richard the 3., Henry the 4., King Iohn, Titus Andronicus and his Romeo and Iuliet.[12]

Sicut Plautus et Seneca inter Latinos optimos in comoediam et tragoediam, ita Shakesperius censetur inter Anglos excellentissimum esse ad scaenas ambas.

Auctores ludi de reditu a Parnasso, a tironibus Cantabrigiensibus Collegii Iohannis annis 1599/1601 docti, famam Shakesperii scriptore tam scaenici quam de Venere et Adonide poëtae monstraverunt, qui per personam Gullio ridiculam, versuum stylo Shakesperiano compositorem, his verbis rettulerunt: "I'le worshipp sweet Mr. Shakspeare, and to honoure him will lay his Venus and Adonis under my pillowe, as wee reade of one—I do not well remember his name, but I'm sure he was a king—slept with Homer under his bed's heade:"[13] "Dulcem dominum Shakesperium venerabor et ad eum adorandum Venerem et Adonidem suum sub pulvino collocabo, ita ut aliquis (cuius nominis haud bene memini, sed regem fuisse pro certo habeo) Homerum sub cubili posuerit."

Anno 1594, Shakesperius Londinii habitabat in paroecia S. Helenae iuxta Bishopsgate (sed et Stratfordiae super Avonam anno 1597 domum excelsiorem nomine New Place empsit). Mox in suburbium meridianum Southwark habitationem commutavit; ibi Domino Camerario Servi theatrum The Globe aedificare iusserunt, anno 1600 confectum, in quo Shakesperii aliorumque ludos agebant. Inter annos 1599 et 1602 ludos fere octo composuit:

    Much Ado About Nothing (anno 1600 editus et auctore William Shakespeare adscriptus, iam antea doctus)
    Julius Caesar (mense Septembri 1599 doctus)
    As You Like It (die 4 Augusti 1600 registro chartariorum inscriptus)
    Henry IV part II (1600 registro chartariorum inscriptus, eodem anno editus et auctore William Shakespeare adscriptus)
    Henry V (die 14 Augusti 1600 registro chartariorum inscriptus, eodem anno editus et bis reimpressus sine nomine auctoris)
    The Merry Wives of Windsor (die 18 Ianuarii 1602 registro chartariorum inscriptus, iam antea doctus)
    Hamlet (die 26 Iulii 1602 registro chartariorum inscriptus, iam antea doctus)
    Twelfth Night (die 2 Februarii 1602 doctus)

Shakesperius his annis histrio in eodem grege merens partes egit in ludis Beniamini Jonson Every Man in His Humour (1598) et Sejanus's Fall (1603).[14] Eo fere anno in urbem reversus iuxta ecclesiam S. Pauli cathedralem habitavit. His annis pro eodem grege, iam sub patronatu regis Iacobi ipsius nomen The King's Servants gerente, ludos composuit:

    Troilus and Cressida (fortasse 1602 scriptus, 1609 editus)
    All's Well That Ends Well (fortasse 1604/1605 scriptus)
    Othello (die 1 Novembris 1604 doctus)
    Measure for Measure (die 26 Decembris 1604 doctus)
    Macbeth (annis 1603/1606 scriptus, mense Aprili 1611 teste Simone Forman doctus)
    King Lear (die 26 Decembris 1606 doctus)
    Antony and Cleopatra (mense Maio 1608 registro chartariorum inscriptus)
    Coriolanus (anno circiter 1608 scriptus)
    Pericles Prince of Tyre (a Shakesperio post alium quendam auctorem confectus; anno 1609 editus)
    Cymbeline (mense Aprili 1611 teste Simone Forman doctus)
    The Winter's Tale (die 11 Maii 1611 teste Simone Forman doctus)
    The Tempest (die 1 Novembris 1611 a Servis Regiis doctus, praesente Iacobo I rege)

Anno 1609, series sonettorum centum quinquaginta et quattuor celeberrimorum divulgata est (quorum duo iam anno 1599 edita erant), titulo Shake-speares Sonnets. Thomas Thorpe editor huius libri, qui ipse inscriptionem cuidam Mr. W. H. dicatam praemisit, ibi Shakesperium our ever-living poet ("vatem nostrum semper viventem" vel "immortalem") nuncupavit.[15] Eodem fere anno Shakesperius comoediographus ("Terentius Anglicus") a Ioanne Davies Herefordiensi laudatur in epigrammate "To Our English Terence, Mr. Will: Shake-speare".[16]

Post The Tempest alios ludos nullos singulus composuit. Duos vero confecit adiuvante amico Ioanne Fletcher, qui successor Shakesperii scriptor Servorum Regiorum meruerit:

    Henry VIII (die 29 Iunii 1613 iamque antea doctus)
    The Two Noble Kinsmen (1613/1614 doctus)

Monumentum Shakesperii anno circiter 1620 Stratfordiae super Avonam in ecclesia Sanctae Trinitatis erectum, in quo videtur simulacrum a Gerardo Johnson sculptum.

Shakesperius testamentum suum inscribendum curavit die 25 Martii 1616; paullo postea, die 23 Aprilis 1616, mortem obiit.

Exstant fere tres effigies quae Shakesperium aut viventem aut nuper mortuum depingunt, quorum una chalcographica, a Martino Droeshout exarata, in titulo editionis in folio 1623 imprimitur (vide imaginem nostram); altera est illud simulacrum a Gerardo Johnson pro monumento Shakesperiano sculptum anno circiter 1620 Stratfordiae super Avonam in ecclesia Sanctae Trinitatis erecto; tertia (sed sive imago Shakesperii sive alii cuiusdam sit ambiguitur) est effigies q.d. Chandos, scilicet tabula picta anonyma saeculo septimo decimo ineunte confecta, hodie in Pinacotheca Effigierum Nationali Londinii ostentata.
Fama et fortuna

Opera Shakesperii scaenica fere omnia post mortem in editionem in folio primam anno 1623 congessa sunt, praefato Beniamini Jonson aemuli et amici carmine cuius titulus fuit "To the memory of my beloved, the author, Mr. William Shakespeare." Ibi de fama Shakesperiana etiam futura cantat, "Non unius tantum aevi, sed in aeternum fuit,"[17] porro autem:

        Thou art a moniment without a tombe
        And art alive still while thy booke doth live
        And we have wits to read and praise to give:[18]

Laudes autem de arte et eruditione poëtae paucas profert Jonson, qui eodem carmine eum "pauca Latine, pauciora Graece"[19] intellexisse admittit. Idem in dialogo suo de poësi cum Gulielmo Drummond, anno 1619 habito, praetendit Shakesperium "artem et interdum rationem carere,"[20] exemplo e fabula The Winter's Tale adducto. Scriptores saeculi septimi decimi aliqui, e.g. Thomas Rymer, Shakesperium obiurgaverunt tanquam generum comoediae et tragoediae confunditorem praeceptorumque de unitatibus dramaticis classicorum ignarum (ob tales indices Ioannes Fletcher ipseque Jonson praelati sunt); sed Ioannes Dryden se Jonson admirare confessus est, Shakesperium amare. Saeculo duodevicensimo exeunte, poëta ab eruditis magis magisque laudatur, et imprimis a Samuele Johnson, qui opera Shakesperii supra omnia alia in Dictionary of the English Language citavit editionemque Shakesperianam eruditam anno 1765 curavit. Eodem aevo Voltarius scriptor Francogallicus poëtam Anglicam laudare solebat.

Aevo Romantico, Shakesperius admirationem scriptorum tam Europaeorum quam Britannorum meruit, inter quos enumerandi sunt Samuel Taylor Coleridge, Ioannes Wolfgang Goethe, Stendhal, Victor Hugo. Anno 1840 Thomas Carlyle de "Shakesperio rege" scripsit "qui everti non potest" (King Shakespeare . . . indestructible).[21] Saeculis igitur undevicensimo et vicensimo, ludi Shakesperiani saepissime et locupletissime in scaenis Anglicis visi sunt et in aliis linguis multis conversi. Musici ex fabulis poëtae excitati sunt. Notandi sunt Ambrosius Thomas Francicus, qui operam laudatissimam Hamlet creavit (e versione ludi Hamlet quam Alexander Dumas cum Paulo Meurice conscripserat tractam), et praesertim Iosephus Verdi Italus qui duas operas e ludis Shakesperianis convertit, scilicet Otello et Falstaff (haec praecipue e The Merry Wives of Windsor trahitur). Demetrius Sostakovic ludum Macbeth, mutatis et tempore et loco, in operam convertit titulo Леди Макбет Мценского уезда (scilicet 'Domina Macbeth pagi Mcensk'). Pictores Henricus Fuseli, Iosue Reynolds, Angelica Kauffmann et Iosephus Wright Derbiensis (cum aliis) pro Pinacothecam Shakesperianam Boydell scenas dramaticas in tabulis pictis recreaverunt. Alii multi e fabulis poëtae tabulas creaverunt, inter quos Eduardus Manet, Ricardus Dadd, Carolus Theodorus de Piloty. Saeculo XX pelliculae permultae ludos Shakesperianos aut fidelius repraesentantur aut liberius recreantur. Iam anno 1908 pellicula The Taming of the Shrew docta est (rursus anno 1967). Pellicula The Tempest anno 1979 a Theoderico Jarman docta est; ex eodem ludo liberissime interpretato Prospero's Books anno 1991 a Petro Greenaway tracta est.

Ita personae Shakesperianae artifices aliorum generum inspiraverunt. Heroës tragici Hamlet, Othello, Lear rex et Macbeth amantesque Romeo et Juliet necnon eques comicus Ioannes Falstaff, iam tempore poëtae celeberrimus, hi omnes saepissime postea in picturis recreantur atque recentius in pelliculis, sed etiam in nominibus rerum astronomicarum et in taxinomia animalium plantarumque memorantur. De quibusdam novae fabulae confectae sunt, sicut Thomae Stoppard Rosencrantz and Guildenstern Are Dead (haec personas minores ludi Hamlet ostentat), Gerardi Hauptmann Hamlet in Wittenberg, Caroli Gutzkow fabula eiusdem tituli.

Ludi Shakesperiani multoties in alias linguas conversae sunt, interpretibus interdum celebris. Transtulerunt exempli gratia Francogallice Alexander Dumas, Franciscus Victor Hugo, Marcellus Schwob, Andreas Gide, Iulius Supervielle, Ivo Bonnefoy; Hebraice Abrahamus Shlonsky; Hungarice Alexander Petöfi; Italiane Henricus Boito, Marius Praz; Lusitanice Theophilus Braga, Carolus Albertus Nunes; Russice Boris Pasternak, Samuel Maršak; Suecice Carolus Augustus Hagberg; Theodisce Ioannes Henricus Voß, Fridericus Schiller, Augustus Gulielmus de Schlegel, Ludovicus et Dorothea Tieck, Stephanus George.
Vide etiam

    Libri Latine redditi
    Pinacotheca Shakesperiana Boydell
    Shakesperius Latinus

Notae
Roma
Haec pagina caput Italiae explicat. Si aliud quaeris quod etiam "Roma" appellatur, vide Roma (discretiva).
Roma
Roma
Vexillum Romae Insigne Romae
Imago Romae

Prospectus urbis
Nomen lingua loci: 	Roma
Administratio
Terra: 	Flag of Italy.svg Italia
Regio: 	Latium
Provincia: 	Urbs metropolitana Romae Capitis
Indicia fundamentalia
Coordinata: 	41° 53′ 35″ Sept., 12° 28′ 60″ Ort.
Altitudo: 	20 m supra mare
Area: 	1285.31 km²
Incolae: 	2 728 296 (31-03-2009)
Spissitudo: 	2.122,7 per km²
Res aliae
N. cursualis: 	ab 00118 usque ad 00199
Praefixum: 	06
Zona temporalis: 	UTC+1
ISTAT-Regio: 	058091
N. tributarius: 	H501
Nota autocineti: 	RM
Nomen incolarum: 	Romani
Patronus: 	Sancti Petrus et Paulus
Dies sollemnis: 	29 Iunii
Charta

Communis provinciae locatio in Italia
	

Locatio Romae in provincia Urbs metropolitana Romae Capitis
Pagina interretialis


    Possis nihil Urbe Roma
    visere maius
    – Horatius, Carmen saeculare, 11–12

Roma[1] est urbs in Latio iuxta Tiberim flumen sita, caput Latii atque Italiae. Roma antiqua, quae origo et nucleus est hodiernae urbis, in septem montibus (quos colles tantum appellare praestat) aedificata erat. Ipsi urbi, quae est maxima Italiae, fere 2.7 centena milia incolarum sunt, Romae maiori (i.e. Romae cum vicis circumiacentibus) fere 3.3 decies centena milia.

In regione Romana orta est Latina lingua, ex qua linguae Romanicae natae sunt; inter quas et lingua Italiana, quae Romae totaque Italia praevalet et publica Italiae lingua est.

Roma caput mundi et urbs aeterna litteris saepe appellatur. Primus quem novimus Romam urbem aeternam dixisse fuit Tibullus poeta, qui[2] scripsit: "Romulus aeternae nondum formaverat urbis / moenia." Ovidius[3] dixit "Romanae [sc. genti] spatium est urbis et orbis idem."

Intra urbem Civitas Vaticana, rite Status Civitatis Vaticanae, est civitas sui iuris et sedes episcopi Romani, qui simul est papa, sive praesidium Ecclesiae Catholicae Romanae. Praeterea Roma sedes est Ordinis Fratrum Hospitalis Sancti Ioannis Hierosolymitani, qui est subiectum iuris internationalis, necnon sedes quarundam conciliorum Consociationis Nationum (FAO, IFAD, et WFP).

Romae plurima aedificia et musea maximi momenti sunt, quae a plurimis periegeticis visuntur. Urbs vetus, Basilica Vaticana, et Civitas Vaticana anno 1980 UNESCO Mundi Hereditas declaratae sunt.

Index

    1 Nominis Romae notatio
    2 Historia
        2.1 Antiquitas
            2.1.1 Origo urbis
            2.1.2 Libera res publica Romana
            2.1.3 Discrimen rei publicae
            2.1.4 Principatus
            2.1.5 Antiquitas posterior
        2.2 "Urbs aeterna"
        2.3 Medium Aevum
            2.3.1 Vide etiam
            2.3.2 Medium aevum iniens
            2.3.3 Medium aevum altum
            2.3.4 Medium aevum exiens
        2.4 Aevum renascentiae litterarum
        2.5 Reformatio Catholica et tempus Barocum
        2.6 Tempus recentius
        2.7 Roma hodierna
    3 Geographia
        3.1 Situs urbis
        3.2 Subdivisiones Romae
            3.2.1 Subdivisio administrativa
            3.2.2 Subdivisio urbanistica
            3.2.3 Subdivisio toponomastica
            3.2.4 Urbes finitimae
        3.3 Status caeli
    4 Monumenta ac loci delectationis
        4.1 Pontes
        4.2 Viae praeclarae
    5 Societas
        5.1 Progressus incolarum
    6 Cultura
    7 Homines notabiles praesenti urbi Romae colligati
        7.1 Romae nati
        7.2 Romae mortui
        7.3 Saecula XX et XXI
    8 Municipia Romae
    9 Res oeconomicae
    10 Commeatus
    11 Administratio urbis
    12 Curiositas
    13 Vide etiam
    14 Notae
    15 Bibliographia
    16 Documentarium
    17 Nexus externi
    18 Pinacotheca

Nominis Romae notatio

Multae sunt sumptiones fontis nominis "Roma". [4] Inter alias sequentes sunt:

    A nomine Rommylos (Romulus), progenies Ascanii ac conditor Urbis.
    A Rumon sive Rumen, nomen vetus fluminis Tiberis.[5]
    A verbo Etrusco ruma sive rumach, fere 'flumen' significans; fortasse a flumine Tiberi nominata sit.
    A verbo Graeco ῤώμη (rhòme), significans robur.[6]

Historia

Vide etiam indicem commentariorum de Roma antiqua.
Antiquitas
Tabula regionem cum Tiberi flumine et septem montibus demonstrans, ubi Roma condita est.
Tabula Romae antiquae.
Origo urbis

Romam anno 753 a.C.n. die 21 Aprilis a Romulo cum Remo fratre conditam esse memoria proditur. Non solum quidem fabula, sed etiam tempus originis varie disputatur.[7] Post Romulum, sex reges Romam 244 annos rexisse dicuntur, initio gente Latina ac Sabina, tum Etrusca oriundi. Haec sunt nomina septem regum: Romulus, Numa Pompilius, Tullus Hostilius, Ancus Marcius, Tarquinius Priscus, Servius Tullius, et Tarquinius Superbus.

Rerum gestarum scriptores nostri temporis putant in collibus Romanis iam ante annum 753 a.C.n. nonnullos vicos fuisse et urbem conditam esse (forsitan saeculo septimo a.C.n), cum isti vici antiqui coniuncti essent. Sed iam antea (14000–10000 a.C.n.?) homines in regione habitavisse, ubi postea Roma orta est, inventa Palaeolithica et Neolithica demonstrant.[8] Reliquiae posteriores autem sedes antiquissimas obscurant.

Templa in monte Capitolino iam tempore regum Iovi, Iunoni et aliis diis dicata sunt. Etiam templa Fortunae et Matris Matutae in hodierna Area sacra di Sant’Omobono ab illo tempore repetunt. Tum etiam primum Forum Romanum cum Regia, Comitio et Lapide Nigro factum est, postquam Cloaca Maxima facta aquae ex valle in Tiberim deductae sunt. Sed Murus Servii Tulli, qui dicitur, quamquam nomen sextum regem refert, tempore rei publicae, postquam Galli anno 390 a.C.n. Romam ceperunt, aedificatus est.
Libera res publica Romana
Tabularium Romanum a Foro Romano visum.

Postquam Tarquinius Superbus ultimus rex anno 509 a.C.n. urbe pulsus est, urbani rem publicam instituerunt. A senatu et consulibus gesta, cito per Latium et reliquas Italicae paeninsulae regiones res publica expansa est; simul diuturna inter patricios et plebeios controversia, quae civitatem in periculum adduxerat, ita decreta est, ut plebeiis duodecim tabulae ac plus potentiae concessum sit. Saeculis tertio et secundo a.C.n. Carthaginiensibus profligatis (vide Bella Punica) per Mare Mediterraneum imperium populi Romani constitutum est: Magna Graecia Romana facta, Karthago et Corinthus anno 146 a.C.n. deletae, primae provinciae constitutae sunt (Sicilia, Corsica et Sardinia, Hispania, Macedonia, Achaia, Africa).

Regibus pulsis aedificia facta sunt, quae rei publicae usui erant sicut suggestus oratorum, qui ab anno 338 a.C.n. Rostra dictus est, Templum Saturni ad aerarium publicum asservandum destinatum et Aedes Castoris. A saeculo quarto exeunte in foro statuarum monumenta, quae civibus excelsis laudi essent, poni coepta sunt. Tertio saeculo in foro septentrionali macellum institutum est. A saeculo secundo primae basilicae (ut puta Basilica Aemilia) aedificatae sunt. Eodem tempore Tabularium factum est.
Discrimen rei publicae

A saeculo secundo a.C.n. incipiente, duae factiones nobilitatis de rerum potentia certaverunt, optimates, qui partes senatus secuti sunt, et populares, qui populo Romano freti rerum potiri studuerunt. Eodem tempore, multi agricolae aere alieno coacti fundis venditis Romam migraverunt, quo latifundia crescerent. Tiberius et Gaius Gracchus agros plebi dividere conati interfecti sunt. Ex bellis continuis legiones profectae sunt, quae plus imperatoribus quam rei publicae paruerunt. Numerus servorum in dies crevit.

His et aliis quaestionibus pendentibus primo saeculo a.C.n. res publica bellis civilibus vexata est; primo Sulla cum Mario, deinde C. Iulius Caesar cum Pompeio Magno, denique Octavianus cum Marco Antonio de imperio certavit. Praeterea inter annos 73 et 71 a.C.n. Bellum Servile Spartaco duce partes Italiae devastavit. Caesar, qui Galliam sub potestatem Romanam redegerat, adversariis victis per breve tempus solus regnavit, sed Idibus Martiis anno 44 a.C.n. manu coniuratorum Bruto Cassio auctoribus occisus est. Bello Actiaco (31 a.C.n.) pugnato atque Antonii classi et exercitu victo, Octavianus solus imperium adeptus et inter alios honores nomine "Augusti" a senatu elatus est. Augustus non quidem nomine, se re primus imperator Romanus fuit.

Caesar pro antiqua Curia Hostilia Curiam Iuliam fieri iussit, pro Basilica Sempronia Basilicam Iuliam. Quod Forum Romanum pro maxima vulgi frequentia iam nimis angustum habebatur, idem Forum Iulium inchoavit. Quod Augustus perfecit, Forum Augustum adiunxit; alia fora ab aliis postea aedificata sunt (vide Fora Imperatorum). Praeterea Augustus cum gloria praedicavit se Romam marmoream reliquisse, quam latericiam acceppisset.[9]
Principatus
Forum Augusti.
Amphitheatrum Flavium noctu visum.
Reliquiae Thermarum Caracalli ex horto adiacente visae (2005).

Augustum principes subsecuti sunt alterna vice, cum Imperium Romanum magnam partem Europae (Hispaniam, Galliam, Helvetiam, Raetiam, Noricum, Pannoniam, Illyricum, Daciam), et nonnullas in orientem versas regiones teneret, inter quas Aegyptum, Libyam, ut provinciae non nisi maximi momenti dicantur. Hadrianus limitem in Britannia vallo constituit, ut Picti et Scoti imperio prohiberentur; Germani autem numquam profligati sunt, quare contra eos imperii fines flumina Rhenus et Danuvius erant coniuncta limite Germano-Raetico.

Illo tempore Roma re vera "caput mundi" dicta est. Urbi plus quam decena milia incolarum erant, aquaeductus abunde multis centenis balineorum aquas suppeditabant, numerosis viis urbs cum provinciis remotis coniuncta erat, vigiles cives ab incendiis iniuriaque tuebantur. Roma ab Augusti successoribus, quamvis incendio urbis Nerone imperatore interpellante, novis et magnificis aedificiis ornata est.

Gente Flavia imperante (69–96) inter alia Amphitheatrum Flavium et pars Fororum Imperatorum aedificata sunt. Ultimum forum saeculo secundo incipiente Traiano imperatore perfectum est. Quo regnante imperium maximum ambitum adeptum est. Magnificae thermae cum ab ipso (vide Thermae Traiani) tum a successoribus factae sunt (Thermae Antoninianae, Thermae Diocletiani), quae etiam bibliothecas palaestrasque comprehenderunt. Maxima basilicarum Constantino imperatore Constantiniana perfecta est. Praetera saeculo tertio Muri Aureliani aedificati sunt, quod urbs iam pridem trans Murum Servii Tullii creverat.
Antiquitas posterior
Roma anno 410 ab Alarico, rege Visigothorum capta est.

Antiquitate posteriore ineunte Roma maximum incolarum numerum adepta esse videtur; plurimi fere 1.5 milliones incolarum fuisse coniciunt.[10] Mox urbs pondus in rebus politicis perdidit, quod imperatores alibi (inter allia Ravennae, Constantinopoli, Mediolani, Augustae Treverorum, Thessalonicae, Spalati) sedem regni habuerunt. Simul post Edictum Mediolanense (313) et imprimis Edictum Thessalonicense (380) ex urbe ethnica paulatim Christiana facta est; post basilicas papales iam Constantino Magno imperatore aedificatas (Basilica Vaticana, Archibasilica Sanctissimi Salvatoris, Basilica Sanctae Mariae Maioris, Basilica Sancti Pauli extra muros) multae aliae ecclesiae monasteriaque exstiterunt.

Quamquam ingens Murorum Aurelianorum opus ad urbem protegendam exstructum est, Roma anno 410 ab Alarico, rege Visigothorum capta, et anno 455 a Vandalis despoliata est. Die 22 Augusti 476, Romulo Augustulo ultimo imperatore ab Odoacre dimisso, Imperium Romanum Occidentale finem cepit. Deinde Roma ad regnum Odoacris pertinebat; illo autem interfecto, in dicionem Ostrogothorum transiit.

Tamen aedificia, thermae, aquaeductus etiam Ostrogothis regnantibus conservata sunt, ut Procopius refert. Circa annum 530 urbi fere 100 000 incolarum fuerunt. Cum autem Iustinianus imperator Bello Gothico (535–554) Italiam recuperari regnumque Ostrogothorum excidi iussisset, paene omnes aquaeductus deleti (537), ordo senatorius, qui patrimonium antiquitatis conservaverat, exstinctus, vita urbana paene finita est, ut urbs vix excidium fugeret. Quamquam anno 546 Ostrogothi rege Totila Romam anno 539 a Belisario imperatore Imperii Romani Orientalis expugnatam iterum ceperunt, denique a Romanis victi sunt. Ab anno 554, Roma publice iterum ad Imperium Romanum Orientale pertinebat; anno 608 ante Rostra in Foro Romano Columna Phocae, ultimum monumentum antiquitatis, erectum est. Re vera autem papae magis magisque disciplinam institutaque rei publicae servaverunt.
"Urbs aeterna"

Iam Tibullus poeta pro Roma epitheton "urbis aeternae" invenerat;[11] Vergilius poeta in Aeneide, quae mox in scholis legebatur et Romanae gentis poema epicum maximi momenti habetur, Iovem praedicentem facit Romam aeternam fore.[12] Etiam Livius pluries verbo aeterno utitur: "in aeternum urbe condita" (4,4,4), "beatam urbem Romanam et invictam et aeternam" (5,7,10), "urbem . . . in aeternam conditam" (28,28,11).

Etiam saeculo quarto quidam scriptores Romam aeternam laudant: Ammianus Marcellinus (fere 333–post 391) affirmat Romam aeternam esse, quod virtus et fortuna in urbe condenda foedus pacis pepigissent, ut urbs post hominum memoriam permaneret.[13] Aurelius Prudentius Clemens (348–post 405) Romam Christianam perfectionem Romae Caesarum esse dixit; Imperium Romanum populos consociasse paceque Romana religioni Christianae viam parasse.[14]
Medium Aevum
Vide etiam

    Regiones Romae mediaevalis

Medium aevum iniens
Carolus Magnus die 25 Decembris anno 800 in Basilica Vaticana antiqua coronatur.

Medio aevo ineunte urbs a Langobardis, Saracenis, Normannis obsessa, capta, spoliata est, ut maxima urbis pars destituta et vix Tiberis ripae habitatae essent. Intra muros antiquos domus habitatae cum ruinis, pratis, vineis miscebantur. Numerus incolarum usque ad annum 700 ad 50 000 minutus est, anno 1000 fere 35 000 incolarum in urbe habitavisse putantur, anno 1377 ab 15 000 ad 20 000.[15]

Postquam Langobardi Italiam invaserunt, Roma nomine pars Imperii Romani (Orientalis) remansit, re vera autem papi aequilibrium inter Byzantinos, Francos et Langobardos tenere studuerunt.[16] Anno 729 Liutprandus rex Langobardorum Ecclesiae Catholicae Sutrium, oppidum in Latio septentrionali situm, donavit, quo temporalis ecclesiae potestas initium fecit. Anno 756 Pippinus III, postquam Langobardos devicit, papae iurisdictionem temporalem Ducatus Romani et totius Exarchatus Ravennae tradidit, ex quo Status Pontificius progressus est.[17] Ex tunc per totum Medium aevum tres potestates de urbe regenda certaverunt: papatus, nobilitas Romana (una cum ducibus militaribus, iudicibus, senatu, populo) et reges Francici sive postea imperatores. Die 25 Decembris anno 800 in festo Nativitatis Iesu Carolus Magnus Romae a Leone III papa imperator Imperii Romani coronatus est.

Anno 846 Saraceni a Sicilia venientes, etsi ab ipsa urbe prohibiti sunt, tamen Ostiam, portum Romae, et vicos in dextra Tiberis ripa sitos (cum basilicis Sancti Pauli extra Muros et Vaticana) vastaverunt. Carolingorum potestate collapsa Roma anarchiae obiecta est: gentes nobiles contra papam, imperatores et inter se pugnabant. Ipse papatus ludibrium nobilitatis factus est, quod historiae Theodorae et filiae eius Marotiae necnon Crescentii minoris demonstrant, illae concubinae et matres plurium paparum, hic potens dominus feudalis, qui contra imperatores Otto II et Otto III pugnavit.[18]
Medium aevum altum
Funeralis Gregorii VII effigies e cera ficta, Salerni in ecclesia cathedrali.

Res pessimi exempli huius temporis papatum, ut se ipsum restitueretur, impulerunt; electio papalis cardinalibus reservata, renovatio ordinis clericorum temptata est. Cum autem propugnator renovationis, Hildebrandus monachus, nomine Gregorii VII papa factus est, acris controversia de investitura inter hunc et Henricum IV imperatorem orta est. Tum Roma a Normannis Roberto Guiscardo duce, qui papae in Castello Sancti Angeli obsesso auxilio venit, spoliata et incendio deleta est.[19]

Hoc tempore urbs libere a senatore sive patricio administrata est. Saeculo duodecimo haec administratio sicut et in aliis urbibus Italicis in commune profecta est. Quae nova civitatis moderandae ratio familias, quae negotiatione ac mercatura divites factae sunt, potentiae participes fecit. Romae controversia de potentia inter papatum et commune acerrime arsit, cum Arnaldus Brixiensis monachus communem sustinere coepit et papa Eugenius III exsul factus est. Eugenio mortuo successor Hadrianus IV potestatem recuperavit, Arnaldus comprehensus et morte punitus est. Innocentio III regnante papatus summum fastigium adeptus est; papa senatum dissolvit et senatore permutavit, qui ei subiectus erat.

Anno 1266 Carolus I Andegavensis Senator declaratus est, qui cum exercitu in meridiem processit, ut iussu papae gentem Stauficam devinceret. Carolus Studium Urbis, primam Romae universitatem, condidit. Illo tempore, cum cardinales Viterbii congregati in papa eligendo non convenerunt, cives irati eos in aedificio incluserunt, quod tecto nudaverunt, dum papa eligeretur: Ita conclave ortum est. Urbs autem rixis gentium nobilium quassata est: Hannibaldi, Gaetani, Columnenses, Ursinenses, Conti in castris eorum super aedficia antiqua erectis se muniebant et inter se pugnabant, ut papatum dominarentur.
Medium aevum exiens

Bonifacius VIII (natus gente Gaetana) primum annum sanctum promulgavit, quo plurimi peregrini Romam adducti sunt. Strenue dominationem papae in rebus et spiritalibus et temporalibus defendit (vide: Doctrina de duplici in ecclesia gladio), frustra tamen: Philippus IV rex Francorum eum Anagniae comprehendi iussit, quod papae causa mortis fuit. Successor eius cum rege Francorum stetit et aulam papalem Avenniomen transtulit (1309–1377). Papa absente urbs neglecta est, donec homo plebeius, Nicolaus Laurentii (Italice: Cola di Rienzo) rerum potitus est. Amator Romae antiquae Nicolaus renascentiam imperii Romanae desiderabat, populus autem correctiones et emendationes eius reiciens eum fugavit. Aegidio Albornotio cardinale adiutore revertit, sed mox a populo necatus est. Albornotius autem urbem, quae anno 1377 iterum sedes papae facta est, in potestatem papalem redegit. Reditu papae magnum schisma occidentale (1377-1418) excitatum est, quo ecclesia per quadraginta annos concutiebatur. Anno 1418 Concilium Constantiense schismatis finem fecit et Martinum V papam elegit. Quo regnante Romae saeculum coepit pacis.
Aevum renascentiae litterarum
Tempietto (Italice templum parvum valens) exemplum illustre est architecturae Renascentiae (Ecclesia Sancti Petri in Monte Aureo).

Papae, qui usque ad saeculum decimum sextum ineuntem rexerunt (a Nicolao V, qui Bibliothecam Vaticanam condidit, ad Pium II, humanistam et virum eruditum, a Sixto IV, papa bello strenuo ad Alexandrum VI, corruptis moribus et nepotistam effrenatum, a Iulio II, milite et patrono, ad Leonem X) omnes conisi sunt, ut urbs aeterna pulchrior fieret, gens eorum divitiis ac potetate cresceret, artes florerent. Illa aetate non iam Florentia, sed Roma domicilium renascentiae litterarum ac artium erat. Opera magnifica sicut Basilica Vaticana (loco antiquae erecta), Sacellum Sixtinum et Pons Sixti (primus pons post antiquitatem per Tiberim factus, quamvis in fundamentis Romanis) creata sunt. Optimi ilius aetatis artifices ad haec opera conficienda mercede conducti sunt, inter quos Michael Angelus Bonarotius, Petrus Perusinus, Raphael Sanctius Urbinas, Dominicus Girlandaeus, Lucas Signorelli, Alexander Botticelli et Cosimus Rosselli. Roma fastigium splendoris attigit Iulio II (1503–1513) et successoribus Leone X Clemente VII regnantibus, quorum uterque gente Medicaea nati sunt.

Paparum clericorumque vitae ratio, simonia et venditio litterarum indulgentialium, quibus opes ad Basilicam Vaticanam aedificandam colligerentur, multis hominibus piis odio erant et inter causas principales numerantur, quare anno 1517 in Germania Reformatio orta est. Novi motus, quos Hieronymus Savonarola incitavit, quasi primi rerum futurarum monitus erant. Die 31 Decembris, 1494 Roma ab exercitu Caroli VIII regis Franciae expugnata, sed mox iterum liberata est.

Fortunae commutatio autem facta est, cum die 6 Maii 1527 milites imperatoris Caroli V urbem ingressi sunt et vastare coeperunt; hunc casum historici Italici il sacco di Roma appellant, id est Latine direptionem Romanam. Landsknecti, quorum maxima pars Protestantes erant, iam diu nulla stipendia acceperant; cupiditate effrenati et partim odio ecclesiae Romanae commoti urbem spoliaverunt, ut fere 90 partes artificiorum direptae[20] et 20 000, ut putatur, pristinorum 55 000 incolarum interfecti aut morbis consumpti sint.[21] Cum Papa Clemens VII in Castello Sancti Angeli oppugnatus die 7 Iunii 1527 denique se dedisset, urbs vastata et ad paupertatem redacta, Renascentia Romae finita erat.
Reformatio Catholica et tempus Barocum
Roma a Matthaeo Merian anno fere 1642 picta.
Fontana di Trevi, maximus Romae fons.

Post Romam direptam mores mutati sunt: Clementis VII papae successor Paulus III Farnesius anno 1545 Concilium Tridentinum indixit, cuius consiliis ad effectum adducendis Reformatio Catholica sive Contrareformatio, quae dicitur, profecta est. Artes, antea sublimes et antiquis aemulae, nunc magis religioni docendae erant et hominibus simplicibus facilius comprehensibiles. Ipsum Michalem Angelum Clemens VII anno 1534 Ultimum iudicium in Sacello Sixtino depingere iussit (confectum 1536-1541 Paulo III regnante), quo omnes horrorem direptionis Romae memorantes ad conversionem morum suorum vocati sunt.

Postquam ecclesia iterum confirmata est, Roma novis monumentis, quibus papatus restitutus celebrabatur, et numerosis ecclesiis ornata est. Familiae nobiles (Barbarini, Pamphili, Chisii, Rospigliosi, Altieri, Odescalchi) a papis ex iis oriundis adiutae palatia eorum baroca aedifcaverunt. Longae viae per vicos antiquos directos saepe aspectus obeliscorum aut aliorum monumentorum praebent. Fora fontibus sive fontanis instructa sunt. Quod barocus urbis aspectus paene immutatus ad hunc diem asservatus est, una cum Civitate Vaticana in indicem UNESCO Mundi Hereditatis positus est.
Tempus recentius
Copiae Italianae die 20 Septembris 1870 Romam invadunt.
Monumentum Victorii Emmanuelis II
Mussolini cum ducibus, iter Romam.

Aevo Illuminationis papae studiis archaeologicis faverunt et vitam hominum meliorem reddiderunt. Tamen potentia papatus paulatim minuta est et finis dominatus saecularis appropinquare videbatur: Anno 1773 Clemens XIV a potentiis saecularibus Iesuitas opprimere coactus est. Annis 1798–1800 Prima Res Publica Romana militibus Francogallicis adiuvantibus constituta est. Status papalis mense Iunio 1800 restitutus, sed mox Napoleone regnante provincia imperii Francici facta est, quae primo Département du Tibre (1808–10) et postea Département Rome (1810–14) appellata est. Napoleone dimisso status ecclesiasticus iterum Consilio Vindobonensi anno 1814 restitutus est.

Anno 1849 Secunda Res publica Romana, quam inter alios Iosephus Mazzini et Iosephus Garibaldi sustentaverunt, orta, mox autem opressa est. Anno 1861, postquam fere tota Italia a potentiis exteris liberata est, Roma caput novae civitatis declarata est, quamquam adhuc in dicione papae erat, qui a Napoleone III rege Franciae protectus est. Cum anno 1870 propter Bellum Germano-Francicum copiae Francicae abductae essent, manus Italianae Romam per Portam Piam ingressi sunt (vide: Expugnatio Romae). Anno 1871 Roma (post Augustam Taurinorum et Florentiam) caput Italiae facta est. Clarum regni Italiae signum monumentum nationale nomine Monumentum Victorii Emmanuelis II (Monumento Vittorio Emanuele II) (regi homonymo dedicato) in septentrionali Capitolii clivo aedificatum factum est, quod anno 1911 inauguratum est. Papatus et civitas Italiana per multos annos hostiliter se gerebant, papae se captivos in Vaticano dixerunt.

Paulo post primum bellum mundanum motus politicus Fascismi in Italia exarsit. Anno 1922 Benitus Mussolini iter Romam, quod dicitur, fecit, novum Imperium Italianum declaravit, alias partes suppressit, cum Germania Nazistica foedus iniit. Mussolini magnas urbis partes destrui iussit, ut viae latae et fora magnifica ad renascentiam imperii Romani celebrandam aedificarentur. Numerus incolarum celeriter super 1 000 000 ascendit. Anno 1929 Romae minima mundi civitas sui iuris, Civitas Vaticana nata est, cum die 11 Februarii Lateranensia pacta a cardinale Secretario Status Petro Gasparri et Benito Mussolini subscripta sunt, quibus mutua inter Italiam et Sanctam Sedem recognitio data est.

Secundo bello mundano Romae maxima ex parte temperatum est. Tamen die 18 Iulii 1943, cum Basilica Sancti Laurentii extra muros et vici vicini bombis Anglo-Americanis deleti sunt, plus quam 3000 incolarum necati et 11000 vulnerati sunt. Mussolini delapso urbs a copiis Germanis occupata et urbs libera declarata, die 4 Iunii 1944 demum liberata est.
Roma hodierna

Post Secundum bellum mundanum, Roma celeriter crevit; sic dictum "miraculum oeconomicum Italianum" Romam fecit urbem iucundam, quae etiam multis pelliculis (sicut La dolce vita) scaenam praebuit. Post annum 1990, cum urbs plus quam 2.8 milliones incolarum nancta est, numerus incolarum decrescere coepit, quod multi extra urbem vivere malunt. Magna aedifica extra urbem historicam erecta sunt, ut puta in vico E.U.R., qui iam anno 1938 inchoatus et post secundum bellum mundanum perfectus est. Quod reliquiae antiquitatis non solum multis locis visibiles sunt, sed praesertim paene ubique in aedificiis et sub solo exstant, quaevis mutatio sive adaptatio (renovatio aedificiorum, aedificatio novarum viarum et ferriviae subterraneae) difficilis est.

Maiores difficultates quam nucleus historicus autem suburbia saepe turpia praebent, in quibus multa scelera committuntur. Ibi post secundum bellum mundanum saepe aedificia sine auctoritate et paene nullo ordine erecta sunt. Cum vetere in urbe tantae ecclesiae sint, quantae conservari vix possent, in suburbiis non raro desunt. Praeterea urbi, quae olim omnibus incolis thermas vel balnearia praebebat, hodie thermae paene non sunt.

Magnus numerus hominum, qui ex toto orbe terrarum confluunt, ut reliquias antiquitatis aut sepulcra apostolorum visant, plurimis incolis laborem et victus praebent.
Geographia
Situs urbis
Roma a satellite visa

Roma medio in Latio prope Mare Tyrrhenum ad Tiberim flumen iacet, plus minusve 37 metra super maris aequor. Tiberis pluribus flexionibus per urbem in meridiem versus fluit. In urbe septentrionali Anien se Tiberi coniungit. Vicina regio Italiane Campagna Romana[22] vel brevius Campagna vocatur; planities est, quae se a Tiberi usque ad Circeum extendit.[23] A Roma in orientem versus Aprutium est, in boreo-orientem Montes Sabini, in meridiem Montes Albani.

Provincia Romana in septentrionibus finitima est provinciis Viterbiensi et Reatinae, in oriente Aquilanae, in Aprutio regione et in meridie Frusinati et Latinensi.

Maxima pars urbis in sinistra Tiberis ripa iacet.
Subdivisiones Romae
Pristina subdivisio Romae (2001-2013)
Subdivisio hodierna

Commune Romanum sive Roma Capitale (Latine: Roma Caput), ut nunc publice vocatur, secundum tres categorias divisum est: una administrativa, altera urbanistica, tertia historica vel toponomastica.
Subdivisio administrativa

Ratione administrativa Roma anno 1972 in viginti Circoscrizioni (circumscriptiones) divisa est, quae numeris Latinis a I ad XX numeratae sunt (indicem pristinorum municipiorum invenies in Categoria:Municipia Romae).

Anno 1992 circumscriptio XIV a Roma separata et commune autonomum nomine Flumen Micinum factum est.

Postea anno 2001 circumscriptiones municipia facta sunt, numeris immutatis.

Anno 2013 ordo municipiorum mutatus est, ut nunc sint 15 municipia.
Subdivisio urbanistica

Mense Iulio anno 1977 tota Roma divisa est in zonas sub aspectu urbano similes; quae zonae urbanisticae vocatae sunt. Municipia hodierna divisa sunt in 155 zonas urbanisticas.
Subdivisio toponomastica

Subdivisio toponomastica e 116 regionibus constat, qui iterum dividuntur, ut sequitur:

    22 rioni sive regiones urbis (omnes inter Muros Aurelianos, Borgo et Prati exceptis; vide: Regiones Romae urbis);
    35 quartieri sive vici (circa Muros Aurelianos);
    6 suburbi sive suburbia (trans vicos sita);
    53 zone sive zonae, quae una cum Flumine Micino Agrum Romanum efficiunt.

Urbes finitimae

Civitas

    Civitas Vaticana

Municipia finitima

    Albanum, olim Alba Longa
    Angularia
    Ardea
    Burgus Sancti Gregorii ( interdum fortasse Aefulae)
    Castrimoenium vel Marinum
    Castrum Columnae (ad Columnam)
    Castrum Gandulphi
    Castrum Montis Rotundi
    Castrum Poli vel Castrum Pauli
    Castrum Sancti Petri (Latium)
    Ciampinum
    Crypta Ferrata et Cryptaferrata
    Fons Nova
    Fundus Formellum
    Fundus Scrofanum vel Sacrum Fanum
    Gazzarolum
    Guidoniopolis - Mons Celius (etiam una Guidoniopolis, olim Castrum Monticellorum)
    Mons Compatrum
    Mons Portius
    Nomentum
    Praeneste
    Pedum, deinde Gallicanus
    Pometia, interdum fortasse Suessa Pometia
    Portus Augustii Claudii, deinde Flumen Micinum
    Castrum Raiani et Castrum Reiani
    Tibur
    Trebonianum
    Tusculum Novum vel Frascata
    Vicus Baccanensis

Status caeli

Tres stationes meteorologicae Romae sunt: statio Roma media, statio Roma Mons Marius, statio Roma Urbs. Clima Romae est mediterraneum, aestates calidae et aridae sunt, hiemes humidae, aere plerumque temperato, rare tamen ningit, exempli gratia annis 1929 et 1985.
Despectus in urbem.
Monumenta ac loci delectationis
SENATVS POPVLVSQVE·ROMANVS DIVO·TITO·DIVI·VESPASIANI·F[ILIO] VESPASIANO·AVGVSTO

    Amphitheatrum Flavium vulgo "Colosseum"
    Arcus Constantini
    Arcus Titi
    Basilicae patriarchales
        Archibasilica Sanctissimi Salvatoris aut Basilica Sancti Ioannis in Laterano
        Basilica Sancti Petri aut Basilica Vaticana
        Basilica Sancti Pauli extra moenia
        Basilica Sancta Maria Maior
    Castellum Sancti Angeli
    Circus Maximus
    Fontana Trebii
    Fontana Tritonis
    Forum Romanum
    Forum et Mercatus Traiani
    Pantheon
    Pyramis Cestia
    Sabina
    Septizodium
    Universitas Romana
    Villa Borgesia

Pontes

    Ponte Vittorio Emanuele II
    Pons Sixti

Viae praeclarae

    Via dei Cerchi
    Via Salaria
    Via Sistina

Societas
Progressus incolarum
Progressus incolarum Romae urbis inter annos 1750-2005

Numerus incolarum sequentis indicis usque ad annum 1858 aestimatio est, 1871-2001 census eius anni, 2005 ratio Instituti nationalis statisticae (ISTAT).
Annus 	Numerus civium
350 a.C.n. 	30 000
250 a.C.n. 	150 000
44 a.C.n. 	1 000 000
120 	1 000 000
330 	800 000
410 	700 000-800 000
530 	90 000-150 000
650 	70 000
1000 	20 000
1400 	20 000*
1526 	50 000–60 000
1528 	20 000**
1600 	100 000
1750 	156 000
1800 	163 000
1820 	139 900
1850 	175 000
1853 	175 800
1858 	182 600
1861 	194 500
1871 	212 432
1881 	273 952
1901 	422 411
1911 	518 917
1921 	660 235
1931 	930 926
1936 	1 150 589
1951 	1 651 754
1961 	2 188 160
1971 	2 781 993
1981 	2 840 259
1991 	2 775 250
2001 	2 663 182
2007 	2 718 768
2009 	2 728 296

(*) Magnum schisma occidentale 1309–1376, Pestis 1348/1350
(**) Direptio Romana 1527 (ab exercitu vel Landsknectis Caroli V facta )
Cultura

Post secundum bellum mundanum Romae cinematographia floruit et pelliculae in Cinecittà creatae in toto orbe magnum exitum habuerunt, exempli gratia: La dolce vita, Quo vadis, Ben Hur, etc.

Romae adhuc hodie est praeclarorum diariorum La Repubblica et Il Tempo sedes.
Homines notabiles praesenti urbi Romae colligati

De hominibus antiquae Romae vide "Romani antiqui"
Romae nati

    1654 - Ioannes Maria Lancisius
    1962 - Renata Polverini
    1972 - Birgitta Boccoli
    1980 - Maria Anna Madia

Romae mortui

    1720 - Ioannes Maria Lancisius
    1830 (die 27 mensis Octobris) Augustus Goethe, Ioannis Volfgangi Goethe poetae filius
    1904 - Antonius Labriola, philosophus

Saecula XX et XXI

    Aldus Fabrizi, histrio
    Franca Falcucci, ministra eruditionis (1982-1987)
    Henricus Fermi, physicus
    Anna Magnani, actrix
    Albertus Moravia, scriptor
    Eugenius Pacelli, Pius XII, ultimus papa Romae natus
    Eugenius Scalfari, diurnarius
    Albertus Sordi, histrio
    Marcus Frisina, musicae sacrae compositor et concentus magister

Municipia Romae
Viginti municipia Romae urbis

Praeterea haec regiones antiquae sunt:

    Sanctus Ioannes in Nono, hodie Italiane: La Storta

Res oeconomicae

Romae multa diaria edita sunt, exempli gratia Res Publica, Tempus, Unitas, Nuntius, Observator Romanus, etc. Romae est sedes Organizationis Alimentariae et Agriculturalis (OAA) Consociationis Nationum .
Commeatus

Romae sunt tres Ferriviae subterraneae, A, B et C. Novae viae, quae C et D appellantur, modo aedificantur. Ferrivia a societate publica Metropolitana di Roma administratur.
Administratio urbis

Praesens praefectus urbis est a die 11 Iunii 2013 Ignatius Marino. Antea urbis praefecti fuerunt: Franciscus Rutelli (1993–2001), Gualterus Veltroni (2001–2008), Ioannes Alemanno (2008–2013) (Populus Libertatis). Vide etiam Romae praefectos urbis.
Curiositas

    Proverbio ferunt omnes vias Romam ducere. Rectius tamen est temporibus Imperii Romani antiqui omnes vias Roma ortas et in provincias varias perductas esse. Quae etiam postea in usu manebant. Via maximi momenti mediaevalis erat "Via Francigena".
    Litterae S.P.Q.R. in monumentis scriptae nummisve percussae significant 'Senatus Populusque Romanus'.

Vide etiam

    Cursus Marathonius Romanus
    Comitium
    Saxa Rubra
    Urbes Italiae

Notae

Apud Romanos antiquos etiam Urbs nuncupata.
In carmine 2,5,23 s.
Fasti 2.684.
Claudio Rendina, Roma ieri, oggi, domani (Romae: Newton Compton, 2007), 17.
Sumptio a Mauro Servio Honorato.
Sumptio a Plutarcho.
John Nobel Wilford (2007), "More Clues in the Legend (or Is It Fact?) of Romulus," New York Times, 12 Iunii.
Heiken, Funiciello, et De Rita 2005.
Suetonius, Div. Aug. 28.
Aestimationes a 450 000 usque ad 3.5 milliones pertinent. Haec pagina 1.2 milliones proponit.
3,5,23-24: "Romulus aeternae nondum formaverat urbis / moenia."
Aeneis 1, 278–279: "His ego nec metas rerum nec tempora pono: imperium sine fine dedi."
14,6,3: "Tempore quo primis auspiciis in mundanum fulgorem surgeret victura dum erunt homines Roma, ut augeretur sublimibus incrementis, foedere pacis aeternae Virtus convenit atque Fortuna plerumque dissidentes, quarum si altera defuisset, ad perfectam non venerat summitatem."
Hymnus in Honorem Passionis Laurentii (Peristephon II), 413.417-434: "O Christe, . . . qui sceptra Romae in vertice locasti sanciens mundum Quirinali togae servire et armis cedere,ut discrepantum gentium mores et observantiam linguasque et ingenia et sacra unis domares legibus! Hoc destinatum, quo magis ius Christiani nominis, quodcumque terrarum iacet uno inligaret vinculo. Da, Christe, Romanis tuis, sit Christiana ut civitas."
Tellier 2009:185.
Luigi Vittorio Bertarelli, Guida d'Italia, 1925:19.
Ibidem
Ibidem, p. 20.
Ibidem
Vide de:Sacco di Roma
Vide it:Sacco di Roma (1527)
Nomen derivatum est ex Regione I Campania, una ex undecim regionum, in quas divisa est Italia ab Augusto imperatore. Paretymologia campagna a verbo Latino campus deducit.

    Distinguenda est ab Agro Romano.

Bibliographia

    Bertarelli, Luigi Vittorio. 1925. Guida d'Italia. Vol. 4. Romae: CTI.
    Brilliant, Richard. 2006. Roman Art: An American's View. Romae: Di Renzo Editore. ISBN 88-8323-085-X.
    Coarelli, Filippo. 1984. Guida archeologica di Roma. Mediolani: Arnoldo Mondadori Editore.
    Gregorovius, Ferdinandus. (1859, 1872), 1988. Geschichte der Stadt Rom im Mittelalter. Nova editio, 2 ed. 4 vol. Monaci: Beck. ISBN 3-406-07107-4.
    Heiken, G., R. Funiciello, et D. De Rita. 2005. The Seven Hills of Rome: A Geological Tour of the Eternal City. Princeton University Press.
    Hughes, Robert. 2011. Rome. Weidenfeld & Nicolson
    Lucentini, Mario. 2002. La Grande Guida di Roma. Romae: Newton & Compton Editori. ISBN 88-8289-053-8.
    Rendina, Mario. 2007. Roma ieri, oggi, domani. Romae: Newton & Compton Editori.
    Rome—Eyewitness Travel. 2006. DK. ISBN 1-4053-1090-1.
    Spoto, Salvatore. 1999. Roma Esoterica. Romae: Newton & Compton Editori. ISBN 88-8289-265-4.
    Tellier, Luc-Normand Tellier. 2009. Urban world history: an economic and geographical perspective. PUQ. ISBN 2-7605-1588-5.

Documentarium

    The Holy Cities: Rome. 2006. Danae Film Production, ab HDH Communications divulgatum.

Nexus externi
Commons-logo.svg 	Vicimedia Communia plura habent quae ad Romam spectant.
Wikiquote-logo.svg 	Vicicitatio habet citationes quae ad Romam spectant.

    LacusCurtius, Dictionarium antiquae Romae (pars huius operis, Anglice, 1929) (Anglice)
    Perseus Project, A Dictionarium topographicum antiquae Romae'' (omne opus, Anglice, 1929) (Anglice)
    Gulielmi Thayeri situs, Ecclesiae Romae cum libris Armellini, Titi, Huelseni (Anglice)
    Romae occultae Ecclesiae (Anglice)
    L. Taruashvili, Monimenta Antiquae Urbis Romae ad Artes Elegantes Pertinentia: Itinerarium Latine Adumbratum (liber PDF) (Latine)
    Situs publicus Urbis Romanae (Italice)
    APT (official Tourist Office) of the City of Rome (Anglice)
    Situs proprius Museorum Romanorum (Italice)
    Musea Vaticana (Anglice)
    Musea Capitolina (Anglice)

Linguae Algonquianae
Linguae Algonquianae
Situs: 	America Septentrionalis
Status: 	grex linguarum Algicarum, a nonnullis sub familia Amerinda adsumptarum
Divisiones: 	
Linguae Algonquianae Planitierum
Linguae Algonquianae Mediae
Linguae Algonquianae Orientales
ISO 639-2: 	alg
Situs linguarum Algonquianarum ante adventum Europaeorum

Situs linguarum Algonquianarum ante adventum Europaeorum
Vocabulum mulier in linguis Algonquianis.

Linguae Algonquianae[1] sunt subfamilia linguarum indigenarum Americae quae plurima comprehendit linguarum familiae Algicae.[2] Nomen huius familia linguarum distinguitur a nomine Algonquiniana, dialecti orthographice similis Ojibwe (Chippewa), senius membrum familiae Algonquianae. Nomen "Algonquin-" deduci subicitur ab elakómkwik (IPA [ɛlæˈɡomoɡwik]), verbo Maliseet, 'ei sunt nostri cognati/socii' significanti.[3] Variae linguae Algonquianae, sicut multae linguae Iroquoianae hostium hereditariorum populorum Algonquianorum, iam exstinctae sunt.

Homines qui linguis Algonquianis loquuntur regiones habitant ab ora orientali Americae Septentrionalis ad Montes Saxosos. Protoalgonquiana, protolingua ex qua omnes familiae linguae deducuntur, abhinc annorum 2500 ad 3000 in usu fuit (Goddard 1978:587). De territorio autem ubi haec lingua primum in usu fuit academici dissentiunt.

Index

    1 Divisiones familiae
        1.1 Subgreges
    2 Proprietates grammaticae
    3 Verba mutuata
    4 Vide etiam
    5 Notae
    6 Bibliographia

Divisiones familiae

Haec subfamilia, cui sunt circa triginta linguae, dividitur in tres greges per geographiam: Planities, Media, et Algonquiana Orientalis. Solum Algonquiana Orientalis subgregem vere geneticum constitit (Mithun 1999:328, 333-335). Linguae infra prescribuntur, secundum classificationes Goddard (1996) et Mithun (1999). Linguae exstinctae † notantur.

    Planities

        1. Blackfoot
        Arapahoana (linguas Nawathinehena† et Besawunena† comprehendens)

            2. Arapaho propria
            3. Gros Ventre

        4. Cheyenne (Šahíyena)

    Mediae

        5. Cree–Montagnais–Naskapi
        6. Menominee
        Ojibwe–Potawatomi

            7. Ojibwe (Očipwe˙)
            8. Potawatomi

        9. Sauk–Fox–Kickapoo
        10. Shawnee (Ša˙wano˙ki)
        11. Miami–Illinoesia †

    Orientales

        12. Mi'kmaq
        Abenaki

            13. Abenaki Occidentalis
            14. Abenaki Orientalis †

        15. Malecite–Passamaquoddy
        16. Massachusett †?
        17. Narragansett †
        18. Mohegan–Pequttôog †
        19. Quiripi-Naugatuck-Unquachog †
        20. Mahican †
        Delawareanae

            21. Munsee
            22. Unami †

        23. Nanticoke–Piscataway †
        24. Algonquiana Carolinensis †
        25. Powhatan †
        26. Etchemin † (incerta; vide Linguae Algonquianae Orientales)
        27. Loup A † (probabiliter Nipmuck; incerta; vide Linguae Algonquianae Orientales)
        28. Loup B † (incerta; vide Linguae Algonquianae Orientales)
        29. Shinnecock † (incerta)

Subgreges

Algonquiana Orientalis est vera subgrex geneticus. Greges "Algonquianus Planitiei" et "Algonquiana Media" non sunt greges genetici, sed potius greges regionales; qui autem saepe communes proprietates linguisticas habent, sed haec partitio contactui linguarum attribuitur (Goddard 1994:187). Paulus Proulx arguit hunc iudicium usitatum esse falsum (Proulx 2003), et Algonquianam Mediam (in qua Algonquianas Planitierum linguas ponit) esse subgregem geneticum, Algonquiana Orientali in nonnullis subgregibus variis consistente. Haec autem classificatio comprobationem aliorum linguarum Algonquianarum peritorum non accepit (Goddard 1994:199). Potius, schema subgregum latissime acceptum est schema ab Ives Goddard (1994) propositum. Nucleus huius propositi est quod Proto-Algonquiana inter homines occidentales orta est, fortasse in regione Planitiei Idahi et Oregoniae vel finium Montanae prope Montes Saxosos et Magnas Planities, et tum ad orientem movit, subgreges amittens cum homines migrarent. Per hanc scaenam, Blackfoot fuit prima linguae quae discessit, quod suum statum diversissimae linguae ex linguis Algonquianis bene confirmat. Ab occidente ad orientem, ramificationes subsequentes fuerunt: Arapaho-Gros Ventre, Cree-Montagnais, Menominee, Cheyenne; tum nucleares Magnorum Lacuum linguae: (Ojibwe–Potawatomi, Shawnee, Sauk–Fox–Kickapoo, Miami–Illinois); et ad ultimum, Algonquiana Proto-Orientalis.

Haec reconstructio historica cum observatis declinationis intra familiam gradibus optime congruit, ubi linguae declinatissimae in regionibus occidentalissimis inveniuntur (quia eae ex ramificationibus primis per migrationem ad orientem constant), et subgreges humilissimi in regionibus orientalissimis (Algonquiana Orientalis et fortasse Media Nuclearis) inveniuntur. Goddard etiam indicat esse clara contact'us praehistorici indicia inter Algonquianam Orientalem et Cree-Montagnais, atque inter Cheyenne et Arapaho-Gros Ventre. Diu fuit amplus usus mutuus inter Cree et Ojibwe (Goddard 1994).

Nonnulli eruditi subicierunt linguas Magnorum Lacuum Orientales—regio quam Goddard Mediam Nuclearem appellavit (e.g., Ojibwe–Potawatomi, Shawnee, Sauk–Fox–Kickapoo, et Miami-Illinois, sed non Cree–Montagnais et Menominee)—etiam fortasse esse suum gregem geneticum intra Algonquianam. Inter se partiunt certas innovationes lexicas et phonologicas quae linguistas fascinant. Haec autem doctrina non iam omnino exposita est, et mera coniectura iam putatur.

Algonquiana aliquando habetur Beothuk Newfoundland comprehendisse, linguas exstinctas quarum loquentes geographice prope loquentes Algonquianae habitaverunt et DNA cum populo Mi'kmaq communiter habent, qui Algonquiana utuntur (Goddard 1979:106-107) (Kuch et al. 2007). Indicia autem linguistica sunt rara et male conscripta, et non versimile est indicia nexuum quibus confidere possumus inveni posse (Mithun 1999:368).
Proprietates grammaticae

Familia linguarum Algonquianarum morphologia polysynthetica et multiplice verborum systemate innotuit (Pentland 2006:163). Adfirmationes quae multa verba Latina dici requirunt singulo verbo exprimi possunt. Exemplum: (Menominee) paehtāwāēwesew "A potestatibus superioribus auditur" (paeht 'audire' + āwāē 'spiritus' + wese passivizer + w subiectum personae tertiae) vel (Cree Planitiei) kāstāhikoyahk 'terrorem nobis inicit'. Hae linguae a Leonardus Bloomfield, Ivone Goddard, et aliis late investigatae sunt.

Nomina Algonquiana dissimilitudinem rerum animatarum/inanimatarum habent: nonnulla nomina in numero rerum animatarum habentur, cum omnia nomina alia sunt inanimata (Pentland 2006:163). Eruditi inter se discrepant num descriptio nominum animatorum aut inanimatorum significationem habeat, arguentes id esse rem rem aut manifeste semanticam, aut solum syntacticam, cum variis argumentis interiacentibus. Linguistae in structuras propensiores crediderint, quia non est formula semantica constans ad determinandam animatiam nominis, id necesse est descriptio solum linguistica. Linguistae anthropologici ex contrario arguerunt valentem coniunctionem esse inter animatiam et res quae momentum spiritualem habere putantur.

Alia distinctio magni momenti dissimilitudinem inter nomina proximata et nomina obviativa signata implicat. Nomina proxima sunt nomina media vel in sermone maximi momenti putata, cum nomina obviativa sint nomina minus momenti in sermone putata (Pentland 2006:164).

Sunt pronomina personalia quae inter tres personas, duos numeros (singularem, pluralem), primam personam pluralem inclusivam et exclusivam, et personas proximatas et obviativas distinguunt. Verba in quattuor classes digeruntur: verba transitiva cum obiecto animato (Anglice imminuta "TA"), verba transitiva cum obiecto inanimato ("TI"), verba intransitiva cum subiecto animato ("AI"), et verba intransitiva cum subiecto inanimato ("II") (Pentland 2006).
Verba mutuata

Linguae Algonquianae, quia fuerunt nonnullae ex primis linguis cum in quas Europaei in America Septentrionali inciderunt, haec familia linguarum multa verba Anglicae dedit. Multis Civitatum Foederatarum civitatibus orientalibus et medii occidentali sunt nomina originis Algonquianae, inter quas Massachusetta, Connecticuta, Illinoesia, Michigania, et Visconsinia. Similiter multis urbibus: Milwaukee, Sicagum, et al. Ottava, caput Canadiensis, ex populo Odawa, natione Algonquiana, appellatur.
Vide etiam

    Biblia Algonquiana
    Lingua Algonquiniana
    Linguae Algicae
    Populi Algonquiani
    H. C. Wolfart

Notae

Haec appellatio a Vicipaediano e lingua indigena in sermonem Latinum conversa est. Extra Vicipaediam huius locutionis testificatio vix inveniri potest.
"Algonquian". Dictionary.com.

    Campbell 1997:401, notae 133, 136; Bright 2004:32.

Bibliographia

    Bloomfield, Leonard. 1946. Algonquian. In Linguistic Structures of Native America, ed. Harry Hoijer. Viking Fund Publications in Anthropology, 6. Novi Eboraci: Viking Fund.
    Bright, William. 2004. Native American Place Names of the United States. Norman: University of Oklahoma Press.
    Cappel, Constance 2006. Odawa Language and Legends: Andrew J. Blackbird and Raymond Kiogima. Bloomington Indianae: Xlibris.
    Campbell, Lyle. 1997. American Indian Languages: The Historical Linguistics of Native America. Novi Eboraci: Oxford University Press. ISBN 0195094271.
    Goddard, Ives. 1978. Northeast. In Central Algonquian Languages, ed. Bruce G. Trigger. Handbook of North American Indians, ed. William C. Sturtevant, 15:583–587. Vasingtoniae: Smithsonian Institution. ISBN 9780160045752.
    Goddard, Ives. 1979. Comparative Algonquian. In The Languages of Native North America: Historical and Comparative Assessment, ed. Lyle Campbell et Marianne Mithun, 70–132. Austin: University of Texas Press.
    Goddard, Ives. 1994. The West-to-East Cline in Algonquian Dialectology. In Papers of the 25th Algonquian Conference, ed. William Cowan, 187–211. Ottawa: Carleton University.
    Goddard, Ives. 1996. Introduction. In "Languages," ed Ives Goddard. The Handbook of North American Indians, ed. William Sturtevant, 17. Vasingtoniae: Smithsonian Institution.
    Kuch, Melanie. 2007. A Preliminary Analysis of the DNA and Diet of the Extinct Beothuk: A Systematic Approach to Ancient Human DNA. American Journal of Physical Anthropology 132:594–604. doi:10.1002/ajpa.20536.
    Mithun, Marianne. 1999. The languages of Native North America. Cantabrigiae: Cambridge University Press. ISBN 0521232287, ISBN 052129875X.
    Moondancer, et Strong Woman. 2007. A Cultural History of the Native Peoples of Southern New England: Voices from Past and Present. Boulder Colorati: Bauu Press. ISBN 097213493X.
Dialectos
(Redirectum de Dialectus)

Dialectos[1] vel dialectus[2] (Graece διάλεκτος) est peculiaris loquendi ratio apud homines una eademque lingua utentes. Proprietates dialecti interdum idiomata appellantur, ut his ex verbis Baconianis apparet:

    Nam et idiomata eiusdem linguae variantur apud diversos, sicut patet de lingua Gallicana, quae apud Gallicos et Piacardos et Normannus et Burgundos multiplici variatur idiomate. Et quod proprie dicitur in idiomate Picardorum horrescit apud Burgundos, immo apud Gallicos vicinores.
    – Rogerius Baco, Opus maius, III

Index

    1 De definienda dialecto
    2 Dialecti Germanicae
    3 Dialecti Italicae
    4 Nexus interni
    5 Notae
    6 Bibliographia

De definienda dialecto

Constat dialecton non solum geographicam sed etiam socialem rem esse. Dialectos socialis etiam "registra"[3] (ut verbo mediaevali utamur) appellari potest.

Dialectos etiam res politica est. Quae cum ita sint, desunt vera indicia linguistica, quibus dialectos a lingua distingui possit. Sunt enim dialecti, quae inter se aegre aut minime intellegibiles sunt; et e contra, sunt linguae (sicut Suecica et Norvegica), quarum locutores facile inter se verba faciunt. Multae dialecti nostra aetate perire videntur, lingua publica praescripta victae. At periclitantur etiam multae linguae gravitate linguarum mundanarum depressae.
Dialecti Germanicae

    Lingua Bavarica
    Lingua Suebica

Dialecti Italicae

    Dialectus Insubrica
    Dialecti Gallo-Italicae
    Lingua Neapolitana
    Lingua Sicula
    Lingua Veneta
    Mediae Italiae dialecti

Nexus interni

    Ethnolectos
    Linea Spirana

Notae

Quint., Inst. 9.4.18; Suet., Tib. 56; Anonymi De differentiis 521.4.
Kraus, L.A. (1844). Kritisch-etymologisches medicinisches Lexikon (Dritte Aufgabe). Gottingae: Verlag der Deuerlich- und Dieterichschen Buchhandlung.

    Anglice register.

Bibliographia

    Allen, Harold B.& Michael D. Linn (ed.) 1986. Dialect and language variation. Orlando: Academic Press.
    Ammon, Ulrich (ed.) 1979. Dialect and standard in highly industrialized societies. Hagae: Mouton.
    Auer, Peter & Frans Hinskens & Paul Kerswill (ed.) 2005. Dialect change. Convergence and divergence in European languages. Cantabrigiae et Novi Eboraci: Cambridge University Press
    Cheshire, Jenny & Dieter Stein 1997. Taming the vernacular : from dialect to written standard language. Londinii: Longman.
    Coseriu, Eugenio 1958. Sincronía, diacronía e historia. Matriti Gredos.
    Petyt, K.M. 1980. The study of dialect. An introduction to dialectology. Londinii: Deutsch.
    Trudgill, Peter 1983. On dialect : social and geographical perspectives . Oxoniae: Blackwell.
    Wardhaugh, Ronald & Janet M. Fuller 2014. An Introduction to Sociolinguistics. ed. 7a. John Wiley & Sons.
    Wright, Peter. 1981. Cockney dialect and slang. Londinii: Batsford.


Categoriae:

    DialectiLexicologiaLinguaVerba Graeca mutuata

Systema scripturae
Tabletta cum symbolis linearis B scripta.

Systema scripturae, vel ratio scribendi, est modus quo cultura suam linguam scribit. Exemplaria sunt abecedaria, hieroglyphica Aegyptia, et aliarum culturam ut Maiarum, character Sinicus et Kana. Systema scripturae differt ab arte scribendi: systema scripturae est technologia, scriptura ipsa rhetoricam et genera litreraria quoque comprehendit. Scientia systematum scripturae est grammatologia.[1]

Index

    1 Nexus interni
    2 Notae
    3 Bibliographia
    4 Nexus Externi

Nexus interni

    Logogramma
    Transitus Fluvii

Notae

    Daniels et Bright 1995:1, 3.

Bibliographia

    Clodd, Edward, 1904. The Story of the Alphabet. Novi Eboraci: Appleton.
    Cohen, Marcel. 1958. La grande invention de l'écriture et son évolution. Lutetiae: Imprimerie Nationale.
    Coulmas, Florian. 1989. The Writing Systems of the World. Oxonii: Blackwell.
    Daniels, Peter T., et William Bright. 1995. The World's Writing Systems. Oxonii: Oxford University Press. ISBN 0-19-507993-0.
    DeFrancis, John. 1989. Visible Speech: The Diverse Oneness of Writing Systems. Honolulu: University of Hawaii Press.
    Diringer, David. 1968. The Alphabet: A Key to the History of Mankind. Novi Eboraci: Funk & Wagnalls.
    Faulmann, Karl. 1880. Das Buch der Schrift, enthaltend die Schriftzeichen und Alphabeten aller Zeiten und aller Völker des Erdkreises. Vindobondae: K. K. Hof- und Staatsdruckerei.
    Friedrich, Johannes. 1966. Geschichte der Schrift unter besonderer Berücksichtigung ihrer geistigen Entwicklung. Heidelbergi: Winter.
    Ober, J. Hamilton. 1965. Writing: Man's Greatest Invention. Baltimore: Peabody Institution.

Dionysius (rex Portugalliae)
Denis rex in Compendio de crónicas de reyes del Antiguo Testamento, gentiles, cónsules y emperadores romanos, reyes godos y de los reinos de Castilla, Aragón, Navarra y Portugal (1312–1325).

Dionysius (vulgo Dinis, olim Diniz; natus Olisipone die 9 Octobris 1261, mortuus Scalabe die 7 Ianuarii 1325), Agricola et Poëta appellatus, fuit rex Portugalliae ab anno 1279 usque ad mortem.

Filius fuit Alphonsi III ex Beatrice, filia notha Alphonsi X Castellae et Legionis regis; successit patri die 6 Februarii 1279. Duxit Elizabetham, filiam Petri III Aragoniae regis; ex ea pater fuit Alphonsi IV successoris, et Constantiae, quae Ferdinando IV Castellae regi nupsit.

Initio regni neque cum clero, neque postmodum cum filio ipsi bene convenit, sed turbae prudentia uxoris sopitae sunt. Condidit vel reparavit multas in Lusitania urbes, instituit ordinem militarem Iesu Christi, iussit magnum pinetum prope Leiriam (pinhal de Leiria) seri. Obiit felicissimus sui saeculi principum, anno aerae vulgaris 1325, aetatis 63, regni 46.

P literature.svg Haec pagina textum incorporat ex Hofmanni Lexico Universali, 1698. Versio interretialis
Humbertus Eco
Wikidata-logo.svg Humbertus Eco
Res apud Vicidata repertae:
Humbertus Eco: imago
Humbertus Eco: subscriptio
Nativitas: 5 Ianuarii 1932; Alexandria Statiellorum
Obitus: 19 Februarii 2016; Mediolanum
Patria: Italia
Humbertus Eco die 9 Maii 2005.

Humbertus Eco (natus Alexandriae Statiellorum die 5 Ianuarii 1932; mortuus Mediolani die 19 Februarii 2016) fuit scriptor, linguisticus semioticae, et philologus Italicus, ubique praeclarus propter fabulam Il nome della rosa ('Nomen rosae'), quae anno 1980 primum edita est. Anno 1981, huius operis gratia Praemium Strega accepit.
Opera selecta

    1964 : Apocalittici e integrati
    1975 : Trattato di semiotica generale
    1980 : Il nome della rosa ("Nomen rosae")
    1984 : Semiotica e filosofia del linguaggio
    1988 : Il pendolo di Foucault
    1993 : La ricerca della lingua perfetta nella cultura europea
    2000 : Baudolino
    2004 : La misteriosa fiamma della regina Loana
    2010 : Il cimitero di Praga

Bibliographia

    "Schriftsteller Umberto Eco gestorben" in Der Standard (20 Februarii 2016)
    Ian Thomson, "Umberto Eco obituary" in The Guardian (20 Februarii 2016)


David's face 	Haec stipula ad scriptorem spectat. Amplifica, si potes!
Praemii Strega victores
Villa Iulia ubi praemii petitiones agunt

Aenius Flaiano (1947) • Vincentius Cardarelli (1948) • Ioannes Baptista Angioletti (1949) • Caesar Pavese (1950) • Conradus Alvaro (1951) • Albertus Moravia (1952) • Maximus Bontempelli (1953) • Marius Soldati (1954) • Ioannes Comisso (1955) • Georgius Bassani (1956) • Elsa Morante (1957) • Dino Buzzati (1958) • Iosephus Tomasi di Lampedusa (1959) • Carolus Cassola (1960) • Raphael La Capria (1961) • Marius Tobino (1962) • Natalia Ginzburg (1963) • Ioannes Arpino (1964) • Paulus Volponi (1965) • Michael Prisco (1966) • Anna Maria Ortese (1967) • Albertus Bevilacqua (1968) • Lalla Romano (1969) • Guido Piovene (1970) • Raphael Brignetti (1971) • Ioseph Dessì (1972) • Manlius Cancogni (1973) • Gulielmus Petroni (1974) • Thomas Landolfi (1975) • Fausta Cialente (1976) • Fulvius Tomizza (1977) • Ferdinandus Camon (1978) • Primus Levi (1979) • Victor Gorresio (1980) • Humbertus Eco (1981) • Goffredus Parise (1982) • Marius Pomilio (1983) • Petrus Citati (1984) • Carolus Sgorlon (1985) • Maria Bellonci (1986) • Stanislaus Nievo (1987) • Gesualdus Bufalino (1988) • Ioseph Pontiggia (1989) • Sebastianus Vassalli (1990) • Paulus Volponi (1991) • Vincentius Consolo (1992) • Dominicus Rea (1993) • Georgius Montefoschi (1994) • Maria Theresia Di Lascia (1995) • Alexander Barbero (1996) • Claudius Magris (1997) • Aentius Siciliano (1998) • Dacia Maraini (1999) • Ernestus Ferrero (2000) • Dominicus Starnone (2001) • Margarita Mazzantini (2002) • Melania Gaia Mazzucco (2003) • Hugo Riccarelli (2004) • Mauritius Maggiani (2005) • Alexander Veronesi (2006) • Nicolaus Ammaniti (2007) • Paulus Giordano (2008) • Titianus Scarpa (2009)• Antonius Pennacchi (2010) • Eduardus Nesi (2011) • Alexander Piperno (2012) • Gualterius Siti (2013) • Franciscus Piccolo (2014) • Nicolaus Lagioia (2015)
Hannibal Cavaco Silva
Wikidata-logo.svg Hannibal Cavaco Silva
Res apud Vicidata repertae:
Hannibal Cavaco Silva: imago
Hannibal Cavaco Silva: subscriptio
Nativitas: 15 Iulii 1939; Q891360
Patria: Portugallia
Hannibal Cavaco Silva apud Senatum Polonicum anno 2008 receptus

Hannibal Cavaco Silva (natus in oppido Boliqueime regionis Algarbiae die 15 Iulii 1939), eruditus rerum oeconomicarum, est praeses Portugalliae.

Alumnus est Universitatis Technicae Olisiponensis et universitatis Eboracensis in Anglia ubi gradum doctoris anno 1973 ascendit. Professor deinde meruit apud almam matrem Technicam et in universitatibus Catholica et Nova eiusdem urbis. Sodalis est ab anno 1974 illius factionis quae olim "democratica popularis" nuncupata est sed iamdudum socialis democratica. Minister vectigalium fuit, primo ministro Francisco Sá Carneiro, ab anno 1980 ad 1983. Factionis suae praeses die 2 Iunii 1985 electus, in comitiis eiusdem anni victor, primus minister a die 6 Novembris 1985 ad 28 Octobris 1995 meruit. Praeses patriae die 22 Ianuarii 2006 electus est.
Nexus externus
Commons-logo.svg 	Vicimedia Communia plura habent quae ad Hannibalem Cavaco Silva spectant.

    Situs praesidii rei publicae Portugallensis
Lupiae
Lupiae
Lecce
Insigne Lupiarum
Imago Lupiarum

Basilica Sanctae Crucis
Nomina Latina alia: 	Lupia, Aletium, Valetium, Alitium, Litium, Luppia, Lycea, Lycia, Lyciae, Lycium, Sybaris
Sallentine: 	Lécce
Graecanice: 	Luppìu
Sybar: 	Messapice
Administratio
Terra: 	Flag of Italy.svg Italia
Regio: 	Apulia
Provincia: 	Lupiensis
Indicia fundamentalia
Coordinata: 	40° 21′ 0″ Sept., 18° 10′ 0″ Ort.
Altitudo: 	49 m supra mare
Area: 	238 km²
Incolae: 	94 148 (2015)
Spissitudo: 	392,4 per km²
Vici: 	Calapia, Casalis Sancti Ligori, Frigulis (sive Guadina), Turris Planca, Turris Rinalda, Villa Conventus
Municipia proxima: 	Arnesanum, Caballinum, Fanum Sanctae Mariae de Novis, Fanum Sancti Petri in Lama, Fanum Sancti Caesarii, Montaurunium, Lequilae, Licyanellum, Quintianum, Surbium, Turchiarolum (BR), Treputiae, Vernulae
Res aliae
N. cursualis: 	73100
Praefixum: 	0832
Zona temporalis: 	UTC+1
ISTAT-Regio: 	075035
N. tributarius: 	E506
Nota autocineti: 	LE
Nomen incolarum: 	Lupienses vel Lycienses (Licienses)
Patronus: 	Sanctus Orontius, Sanctus Iustus et Sanctus Fortunatus
Dies sollemnis: 	26 Augusti
Charta

Communis provinciae locatio in Italia
	

Locatio Lupiarum in provincia Lupiensis
Pagina interretialis

Lupiae[1][2][3][4] (-arum, f.) (alia nomina: Lupia[4] -ae[5][6][6] et cetera; prius Sybaris[7], postea, Medio Aevo: Lyciae -arum[8], Lycium -ii[9] et cetera) (Italiane Lecce) sunt Urbes Italiae et municipia, circiter 94 150 incolarum, in Regione Apulia et in Sallento historica ac geographica terra situm atque caput Provinciae Lupiensis. Urbani Lupienses[6], Lycienses[10] (Licienses) et Aletini appellantur.

Index

    1 Insigne
        1.1 Sententia
    2 Nomina latina urbis
        2.1 Etymologia
    3 Geographia
    4 Cives notabiles
        4.1 Nati
    5 Ecclesia Catholica Romana
    6 Universitas
    7 Fractiones, vici et loci in municipio
        7.1 Fractiones
    8 Municipia finitima
    9 Vide etiam
    10 Pinacotheca
    11 Notae
    12 Nexus externi

Insigne

    Urbs Italiae

Sententia
Nomina latina urbis

Nomina latina urbis sunt[6][4]: in aetate romana Lupiae -arum, Lupia -ae, Aletium -ii, Valetium -ii, Alitium -ii, Litium -ii, Luppia -ae; Medio Aevo Lycea -ae, Lycia -ae, Lyciae -arum, Lycium -ii. Antiquitate Sybaris -is[11]

Nomina latina incolarum[6][4][12]: Lupienses[6], Lycienses (Licienses), Aletini.
Etymologia

Formae aliae (mediaevales) nominis fuit Lycium (Licium).
Geographia

Urbs, accurate in Apuliae parte ad meridiem versus quae dicitur Sallentum.
Cives notabiles
Nati

    Titus Schipa, tenor

Apud Lupias in Rudiis[13] natus est Quintus Ennius, poeta.
Ecclesia Catholica Romana

Lupiae sedes episcopalis metropolitana sunt; nomen sedis episcopalis Archidioecesis Lyciensis est.
Universitas

    Universitas Studiorum Lupiensis

Fractiones, vici et loci in municipio
Fractiones

    Calapia (Italiane: San Cataldo),
    Casalis Sancti Ligori (Italiane: San Ligorio),
    Frigulis (sive Guadina) (Italiane: Frigole),
    Turris Planca (Italiane: Torre Chianca),
    Turris Rinalda (Italiane: Torre Rinalda),
    Villa Conventus (pars) (Italiane: Villa Convento).

Municipia finitima

    Arnesanum,
    Caballinum,
    Fanum Sanctae Mariae de Novis,
    Fanum Sancti Petri in Lama,
    Fanum Sancti Caesarii,
    Montaurunium,
    Lequilae,
    Licyanellum ,
    Quintianum,
    Surbium,
    Turchiarolum (BR),
    Treputiae,
    Vernulae.

Vide etiam

    Apulia (regio),
    Sallentum (terra),
    Provincia Lupiensis,
    Terra Hydruntina (terra),
    Urbes Italiae.
