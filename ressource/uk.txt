Пабло Пікассо
Матеріал з Вікіпедії — вільної енциклопедії.
(Перенаправлено з Пікассо)
Зміни цієї сторінки потребують рецензування.Це перевірена версія сторінкипоказати/приховати подробиці
Це іберійське ім'я, прізвище цієї особи Руїс, а друге чи прізвище матері Пікассо.
Цей термін має також інші значення. Докладніше — у статті Пікассо (значеня).
Пабло Пікассо
Pablo Picasso
Pablo picasso 1.jpg
Пабло Пікассо, січень 1962
Ім'я при народженні 	Pablo Diego José Francisco de Paula Juan Nepomuceno María de los Remedios Cipriano de la Santísima Trinidad Clito Ruiz y Picasso
Дата народження 	25 жовтня 1881
Місце народження 	Малага, Іспанія Іспанія
Дата смерті 	8 квітня 1973 (91 рік)
Місце смерті 	Мужен, Франція Франція
Національність 	іспанець
Громадянство 	Іспанія Іспанія
Жанр 	художник, скульптор, графік, кераміст і дизайнер
Навчання 	Мадридська Академія мистецтв
Напрямок 	кубізм, сюрреалізм
Підпис 	

Picasso Signatur-DuMont 1977.svg
Сайт 	www.picasso.fr/

Па́бло Ру́їс Піка́ссо́[1] (повне ім'я — Па́бло Діє́го Хосе́ Франсі́ско де Па́ула Хуа́н Непомусе́но Марі́я де лос Реме́діос Сіпріа́но де ла Сантісі́ма Трініда́д Клі́то Ру́їс-і-Піка́ссо, ісп. Pablo Diego José Francisco de Paula Juan Nepomuceno María de los Remedios Cipriano de la Santísima Trinidad Clito Ruiz y Picasso; *25 жовтня 1881, Малага, Іспанія — †8 квітня 1973, Мужен, Франція) — іспанський і французький художник, працював в основному у Франції, один із найвидатніших митців XX століття.

У «блакитний» (1901–1904) і «рожевий» (1905–1906) періоди творчості створив загострено виразні твори («Дівчинка на кулі», 1905).

1907 року став засновником кубізму, із середини 1910-х створював роботи в стилі неокласицизму, з початку 1920-х рр. став лідером сюрреалізму.

У 1930-х роках створював скульптури з металу, ілюстрував книги, займався монументальним живописом («Герніка», 1937, написана після бомбардування цивільних районів однойменного міста).

Працював до кінця життя.

Експерти називають Пікассо «найдорожчим» художником у світі — 4 травня 2010 року картину митця «Оголена на тлі бюста і зеленого листя» було продано на аукціоні Christie's за 106.482 млн. доларів США, що стало рекордом, тобто найдорожчим шедевром мистецтва, будь-коли проданим у світі[2].

Зміст

    1 Життєпис подій і творчості
        1.1 Дитинство
        1.2 Перші роботи
        1.3 «Блакитний» період: між Барселоною і Парижем
        1.4 «Рожевий» період: Паризький Bateau Lavoir, Гертруда Стайн
        1.5 Перехідний або «африканський» період: протокубізм
        1.6 Кубізм
        1.7 «Класичний» період: Російський балет
        1.8 Сюрреалізм
        1.9 Пацифізм: «Герніка», ІІ Світова війна і зв'язки з комуністами
        1.10 Післявоєнний час: Валлоріс
        1.11 Останні роки життя: Мужен
    2 Творчий доробок
    3 Значення і вшанування
        3.1 Доробок Пікассо в музеях світу і поза ними
        3.2 Ім'я Пікассо як бренд
        3.3 Пікассо та Україна
    4 Виноски
    5 Джерела, посилання і література

Життєпис подій і творчості
Дитинство
Будинок на площі Мерсед в іспанському місті Малага, у якому народився Пабло Пікассо

Пабло Пікассо народився 25 жовтня 1881 року в місті Малага в іспанському регіоні Андалусія у родинній садибі небідного дона Руїса Бласко. Його охрестили як Пабло Дієґо Хосе Франсіско де Паула Хуан Непомусено Марія де лос Ремедьйос Кріспіньяно де ла Сантісіма Трінідад (Pablo Diego José Francisco de Paula Juan Nepomuceno María de los Remedios Crispiniano de la Santísima Trinidad) — вервечкою імен різних святих і родичів[3]. До цього за іспанською традицією додали батькове ім'я Руїс (Ruiz) та материне — Пікассо (Picasso). Пабло був першим сином дона Хосе Руїса Бласко (ісп. José Ruiz Blasco) та доньї Марії Пікассо Лопес (ісп. María Picasso López). У Пабло було дві сестри — Долорес (Dolores, 1884–1958) та Консепсьйон (Concepción, 1887–1895).

Хосе Руїс Бласко був художником і вчителем малювання у школі Сан Тельмо (San Telmo) в Малазі. Про маму художника відомо небагато — Пабло Пікассо завжди виявляв до неї повагу і ніжність, що видно навіть з її портретного зображення, створеного митцем 1923 року[4].

Пабло малював змалку. 1889 року 8-річний хлопчик під враженням побаченої кориди і за наставництва батька олійними фарбами намалював першу картину — «Маленький пікадор» (El pequeño picador)[5], від написання якої пізніше відхрещувався.

1891 року родина покинула Малагу, оскільки батько отримав посаду викладача інституту в місті Ла-Коруньї (Галісія, Іспанія). Там Пабло теж малював. Уже 10-річним він демонстрував сильну віру в свій талант і свої методи малювання. Його перші роботи були виразно реалістичними й ледь не суворими за правдивістю[4].

1895 рік став важливим у дитинстві Пабло Пікассо. У січні померла його сестра Консепсьйон, а у вересні сеньйор Руїс, батько Пабло, посів кафедру у Школі мистецтв і ремесел (т.зв. Лонжа, Lonja) в Барселоні. До цієї школи прийняли молодого Пабло. Тут він навчався два роки і тут же, у Барселоні, можливо, на догоду батькові, створив низку картин, переважно портретних, у академічному стилі. Чуттєвий академізм цих барселонських полотен Пікассо різнився від напряму, в якому митець працював у Ла Коруньї[4]

Навчаючись блискуче і старанно, 14-річний Пабло зумів скласти всі вступні іспити до Школи красних мистецтв Барселони (Лотжа/Llotja) за один день, що дозволило йому пропустити 2 перші класи. Згідно з популярною легендою про художника, його батько під враженням від екстраординарного таланту свого сина, побачивши вже його перші дитячі малюнки, передав йому всі свої пензлі та палітру й зарікся знову коли-небудь в житті малювати[6]. Ось як сам Пабло Пікассо згадував дитячі роки і перші кроки в образотворчому мистецтві:
« 	

«На відміну від музики, немає дітей від природи геніальних у малюванні. Те, що люди сприймають за природне обдарування, зазвичай, здобуте в дитинстві. Це ніяк не зникає із дорослішанням. Можливо, що одного дня така дитина перетвориться на справжнього художника, а може, й великого митця. Але починати, все одно, варто від початку. Між тим, щодо мене, я аж ніяк не був генієм. Мої перші малюнки ніколи не виставлялися на експозиціях дитячих малюнків. Мені бракувало незнання дитини, дитячої безпосередності. Я робив академічні малюнки у віці семи років із точністю, яка мене лякала.»
Оригінальний текст (ісп.)
	 »
Перші роботи
Картина «Перше причастя», 1895

Взимку 1895 року Пабло Пікассо написав перше велике академічне полотно — «Перше причастя» (ісп. La Primera Comunión)[7]. Це сталося в Барселоні — місті, в якому хлопець провів 9 років, за винятком вакацій і відвідин, більш-менш тривалих, Мадрида та Парижа[8].

1897 року Пікассо представив полотно «Наука і милосердя» (ісп. Ciencia y Caridad) на Виставці мистецтва у Мадриді[9]. Влітку художник був на вакаціях у Малазі, де малював пейзажі та кориду[9].

У вересні Пікассо поїхав до Мадрида, щоб розпочати студії в Академії Сан Фернандо. У цей час він намагався наслідувати і популяризувати каталанський модернізм, заради чого 1901 року навіть заснував невеликий часопис «Молоде мистецтво» (ісп. Arte Joven), що, однак, проіснував зовсім недовго. Але доволі консервативна інтелектуальна атмосфера столиці, не готова до проявів цього руху, не надихала його, і Пікассо скоро залишив академію. Все ж Пабло не раз радо відвідував музей Прадо, щоб якнайкраще вивчити майстерність Ель Греко, якого наприкінці 19 століття обожнювали як професійні митці, так і аматори[10].
Кафе «Чотири коти» / Els 4Gats у Барселоні

Від 1898 року Пабло Пікассо підписував свої роботи як Pablo Ruiz Picasso, потім як Pablo R. Picasso і лише від 1901 року — як Picasso. Ця зміна аж ніяк не означала відмову від батька, а радше наголошувала на зв'язку митця зі своїм «художнім корінням», з каталонськими друзями, які взяли собі за звичку називати Пабло його материнським прізвищем, менш поширеним, ніж батьківське Руїс[11].

У червні 1898 року Пабло Пікассо повернувся до Барселони. Потім, захворівши на скарлатину, він переїхав до садиби свого приятеля Мануела Паляреса (Manuel Pallarés) у Таррагоні. Там, одужуючи, молодий художник продовжував писати, звернувшись у своїй творчості до першооснов і природи — цей період вважається одним з перших примітивістських періодів у його кар'єрі[12].

Відмовившись від ідеї жити в Мадриді та копіювати великих майстрів, в лютому 1899 року Пікассо знову переїхав до Барселони[13], де відвідував популярну в певних артистичних колах корчму «Чотири коти» (кат. Els Quatre Gats), завів знайомство з представниками барселонської богеми (Jaime Sabartés, Carlos Casagemas та іншими). Саме в кнайпі «Чотири коти» відбулася перша персональна виставка робіт Пікассо. Також саме в Барселоні Пікассо познайомився з популярним тоді у місті анархістським рухом. Панівна бідність у нижніх районах міста та хворі, скалічені солдати, що поверталися після розгромної для Іспанії Кубинської кампанії, створили соціальне напруження і відповідну культурну, політичну і суспільну атмосферу в місті. Це не могло не відбитися на чуттєвості полотен Пабло Пікассо, що, зокрема, видно в картинах 1897–1901 років: «Ув'язнений» (ісп. El prisionero), «Мітинг анархістів» (ісп. Un miting anarquista)[14][15].

У жовтні 1900 року Пабло Пікассо відвідав Всесвітню виставку в Парижі, де виставлялась і його картина «Останні миті» (ісп. Últimos momentos), доля якої нині невідома[16]. На твори Пікассо цього періоду також впливала творчість каталонського художника Ісідре Нонеля (Isidre Nonell), відомого йому ще за «4 котами», і француза Тулуз-Лотрека, що відчутно з робіт «Очікування (Марґо)» (ісп. La espera (Margot)), «Балерина-карлиця» (ісп. Bailarina enana) і «Фінал [циркового] номеру» (ісп. El final del número), обидві останні 1901 року[15][17]. Також відомо, що саме тоді вперше було куплено твори Пікассо — якийсь Пере Маньяч (Pere Mañach) заплатив 150 франків за увесь річний доробок митця, а також започатковано взаємини з галеристом Берте Вайлем (Berthe Weill). До Барселони Пабло Пікассо повернувся 20 грудня, а святкувати Новий рік вирушив до рідної Малаги[16].
«Блакитний» період: між Барселоною і Парижем

Період у творчості Пабло Пікассо між 1901 і 1904 роками відомий як «блакитний» (ісп. período azul): його назва походить від кольору, який домінує у полотнах митця. На такий вибір кольорової гами художника спонукало самогубство через нерозділене кохання його близького друга Карлоса Касахемаса 17 лютого 1901 року[18]. Цій події художник, зокрема, присвятив полотно «Смерть Касахемаса» / ісп. La muerte de Casagemas[19], яке стало «відправним пунктом» періоду. Мистецтвознавці вважають, що чуттєві картини митця «блакитного» періоду також створено під впливом творчості Гогена[18], Ван Гога та із застосуванням окремих прийомів Ель Греко (наприклад, видовження постатей).

Наприкінці квітня 1901 року Пікассо повернувся до Барселони, де на мистецькій виставці експонувалася його «Жінка в блакитному» (ісп. Mujer en azul)[20], але вже в травні знову приїхав до Парижа і винайняв апартаменти № 130 на бульварі Кліші (Clichy), які правили померлому Касахемасу за майстерню. У червні—липні того ж року Пікассо та Франсіско Ітурріно (Francisco Iturrino) виставляли свої роботи у галереї Воллара (Vollard)[21].
Картина «Життя» (на смерть Касахемаса)

У червні того ж (1901) року Пабло Пікассо знайомиться з французьким поетом і художником Максом Жакобом, з яким підтримуватиме теплі і щирі стосунки до смерті останнього в 1944 році. Здобуваючи визнання оточення, однак, Пікассо в цей час відчуває брак коштів — створюючи по одній-дві картини щоночі, на ранок він продавав їх на вулиці Лаффіт (Rue Laffite) за 150 франків[22], а також співпрацював зі своїм першим покупцем п. Маньячем. Впродовж осені малює Los dos saltimbanquis (або Арлекін та його подруга), Arlequín apoyado і закінчує картину «Смерть Касахемаса». Взимку створює низку портретів переважно в блактиному кольорі — Жайме Сабартеса, Матеу Фернандеша і «блакитний автопортрет»[20].

Наприкінці січня 1902 року Пікассо розірвав угоду з Маньячем і повернувся до Барселони, де працював у майстерні Анхеля Фернандеса де Сото (Ángel Fernández de Soto) на одній з бічних вулиць від Рамбли. Цієї весни блакитна фарба безроздільно царює на його полотнах. З господарем майстерні де Сото Пікассо навідується до нетрів і борделів Барселони, що знайшло відображення в серії еротичних малюнків митця: автопортрет з оголеним, акварельний малюнок Анхеля де Сото в компанії жінки і La macarra (алегорична композиція)[23].

Тоді ж, а саме 1—15 квітня 1902 року, Маньяч влаштував експозицію творів Пікассо та Лемейра (Lemaire) у галереї Берте Вайля в Парижі, а в червні — ще одну — з картинами Пікассо та Матісса.

21-річному Пабло час було йти до армії, і в жовтні 1902 року дядько Пабло Пікассо за 2 тисяч песет викупив митця від виконання ним військового обов'язку. Відразу по тому Пабло терміново виїхав із Себастьєном Жуньєром (Sébastien Junyer) до Парижа, де знову в галереї Вайля на організованій Маньячем колективній виставці в період від 15 листопада до 15 грудня продемонстрував свої роботи.

У січні 1903 року Пікассо повернувся до Барселони. Навесні він почав малювати одну з найвиразніших картин «блактиного» періоду — «Життя» (La vida / La vie)[24], яка ніби резюмує цей період у житті та творчості митця, відображаючи його атмосферу: песимізм і нігілізм на тлі тягощів життя і матеріальних нестач. Відчуття Пікассо цього часу його друг Жайме Сабартес описав як «[Пікассо] вірив, що мистецтво — це дитя журби і болю» (ісп. Cree que el Arte es hijo de la Tristeza y del Dolor)[25]. Дитяча самотність, жебрацтво й бідність прохачів, каліцтво і вбогість знайшли відбиття в картинах цього часу: «Дві сестри» (ісп. Las Dos hermanas, 1902), «Жебраки на березі моря» (ісп. Pobres a orillas del mar, 1903), «Старий сліпий гітарист» (ісп. El viejo guitarrista ciego, 1903), «Аскет» (ісп. El asceta, 1903) та інших.

Наприкінці 1903 року митець остаточно переконався, що порвати з атмосферою, якою він оповитий, можна лише переїхавши до Парижа, що також дозволило б йому переступити кордони Іспанії, здобути європейське визнання.
«Рожевий» період: Паризький Bateau Lavoir, Гертруда Стайн

«Рожевим» періодом у творчості Пабло Пікассо, коли саме рожева фарба домінувала у палітрі митця, прийнято вважати короткий період від осені 1904 до кінця 1905 року. До того ж він мав перехідні етапи (відповідно на початку — весна і літо 1904 року і на кінці — рік 1906-й). Цей час був надзвичайно плідним у доробку Пікассо, крім того, позначений першими серйозними особистими стосунками художника. Проживаючи переважно в Парижі протягом «рожевого» періоду, Пікассо водночас багато подорожував, заводив нові і підтримував старі знайомства, багато дізнався про світ мистецтва і цирку, успішно експонував і продавав свої твори.
Bateau-Lavoir, Париж

У квітні 1904 Пікассо облаштовується у Парижі в апартаментах (залишеній майстерні його друга скульптора Пако Дуррйо/Paco Durrio) у будинку Bateau-Lavoir, названим так поетом Жакобом через зовнішню подібність (з франц. дослівно «човен-приступ для полоскання/прання білизни»), розташованому в престижному і богемному міському кварталі Монмартр. Навколо Пікассо відразу ж групується ціле коло митців, зокрема тих, що приїхали з Іспанії та Каталонії, серед них і мешканці «Човника-приступу для полоскання» митець Рікардо Каналс (Ricardo Canals) з дружиною, який знайомить у вересні цього року Пікассо з технікою травлення; Мануель Уґе (Manuel Hugué) з дружиною, Рамон Пічот (Ramon Pichot) тощо.

Впродовж літа Пікассо підтримує особисті стосунки з Мадлен — жінкою, яка в цей період з'являється на деяких малюнках митця і надихає на написання інших: «Жінка акробата» (ісп. La mujer del acróbata), «Родина Арлекіна» (ісп. Familia de Arlequín). У серпні 1904 року Пікассо знайомиться зі своїм першим серйозним коханням життя: «прекрасною Фернандою», як її називали, — 21-річною Фернандою Олівьє (Fernande Olivier; 1881–1966), моделлю-натурницею і подругою Бенедетти, дружини Каналса, що залишалась джерелом натхенння Пікассо до 1910 року (остаточно стосунки були розірвані лише через 2 роки, в 1912-му).[26].
Картина «Родина вуличних циркачів»

В цей час Пікассо знайомиться з багатьма представниками богеми Парижа, зокрема у жовтні (1904) потоваришував з поетом Андре Салмоном (André Salmon) та письменником-предтечею сюрреалізму Гійомом Аполлінером, та й сам стає частиною цього нестримного мистецького світу, будучи завсідником кабаре «Верткий кролик» (Lapin Agile) та Цирку Медрано (Cirque Medrano). Отаборившись на Монмартрі, Пікассо змінює тематику й палітру своїх робіт — блиск і вбогість артистів театру і митців, їхні творчі злети і життєві поразки привносять у його творчість незнаний досі ліризм, а рожеве бере гору над блакитним. «Рожевий» період — це м'які та теплі барви, легкі та делікатні обриси, з наголосом на лініях та малюнку, а не на кольоровому різнобарв'ї, фігури лишаються видовженими, нагадуючи Ель Греко: «Актор» (ісп. El actor), акварель «Божевільний» (ісп. El loco)[27]. Теми творів митця — меланхолійні за настроєм сценки з життя, переважно акторів цирку і вуличного театру (акробатів, арлекінів, клоунів, жонглерів), в тому числі із зображенням тварин — «Акробат з м'ячем» або «Дівчина з м'ячем» (ісп. Acróbata con balón), «Родина вуличних циркачів» (ісп. La familia de saltimbanquis), «Акробатка і молодий арлекін» (ісп. Acróbata y joven arlequín), «Родина акробатів з мавпою» (ісп. Familia de acróbatas con mono) тощо.

У період від 25 лютого до 6 березня 1905 року Пікассо вперше демонструє на виставці в галереї Серюрьє (Sérurier) свої «рожеві» полотна, що спричиняє численні дискусії критиків з приводу яскравої трансформації таланту митця. Аполлінер пише в цей час у Revue immoraliste:
« 	«Між показним і фальшивим блиском його фокусників відчувається справжнє співчуття до людей з народу — непостійних, заляканих, манерних, вбогих і фальшивих.» 	 »

Навесні ц.р. (1905) Пікассо малює програмний твір цього періоду «Сімейство вуличних циркачів»[28].

Влітку за запрошенням голландського художника Тома Схілперурта (Tom Schilperoort) Пікассо доволі довго (6 тижнів) перебуває в Нідерландах, що не могло не позначитись на творчості митця — під враженням від побаченого написані картина «Прекрасна голландка» (ісп. La bella holandesa) та «Три голландки» (ісп. Las tres holandesas), остання є своєрідною авторською інтерпретацією класичного сюжету «Трьох грацій». Повернувшись до Парижа, трохи згодом, у серпні, проводить вакації з коханою Фернандою неподалік від Барселони. У вересні вони вдвох як подружня пара повертаються до паризького Bateau-Lavoir — Пікассо змальовує красу своєї подруги, і вони разом відвідують виставки, надаючи перевагу камерним вернісажам перед офіційними салонами[29].
Гертруда Стайн, 1935

Важливе значення для Пікассо в цей період мало знайомство з Гертрудою Стайн (Gertrude Stein) та її братом Лео, які осіли в Парижі, організувавши салонний бізнес і присвятивши своє життя збиранню творів мистецтва. «Вийшовши» на Пікассо через посередника-торгівця на ім'я Кловіс Саґо (Clovis Sagot), брат і сестра Стайни вже при першій зустрічі з Пікассо накупили картин на 900 франків. Відтоді Гертруда Стайн стає надовго вірним меценатом Пікассо, а він — постійним відвідувачем її салону, а з часом і особистого паризького помешкання. Пікассо малює портрети Лео Стайна та його сина Майкла й починає тривалі сесії написання відомого портрета своєї благодійниці Гертруди Стайн. Гертруда, придбавши нещодавно «Жінку з капелюхом» Матісса, вирішує, що обидва митці конче мають зустрітися[29].

1906 року, після трьох місяців роботи над портретом Гертруди Стайн, Пікассо робить перші начерки картини «Авіньйонські панянки» (Las señoritas de Aviñón), якій судилося стати непересічним витвором «перехідного» періоду, насправді ж передвісником кубізму. Разом з цим митець у ці дні продовжує свій «рожевий» творчий період — однак тематика полотен змінюється кардинально — на зміну арлекінам і акробатам приходять вершники та юнаки на тлі буколічних пейзажів. Пікассо перебуває в творчому пошуку — відвідує експозиції класичного і давнього мистецтва. Дослідники життя художника переконані, що він відвідав і перебував під враженням виставки доіспанського (іберійсього) примітивного мистецтва, організованої в Луврі в цей час.

Навесні 1906 року галерея Амбруаза Воллара придбала більшість «рожевих» творів Пікассо. Відтак, у травні він з Фернандою Олівьє виїздить до Барселони, щоб відпочити і представити свою пасію родичам і знайомим. Влітку Пабло і Фернанда в Леріді, споглядаючи на просте життя каталонців — художник пише сцени купальників і оголених все в тій же червонуватій кольоровій гамі, на думку мистецтвознавців, із застосуванням вражень від архаїчного примітивного народного мистецтва[30] і вже в передочікуванні нової стилістики протокубізму, до якої остаточно звернеться наступного, 1907 року.
Перехідний або «африканський» період: протокубізм

Період від кінця 1906-го (1907) і до 1909 року в творчості Пабло Пікассо є перехідним — у мистецтвознавстві він також отримав різні іменування, на кшталт «чорний», «темний», «африканський», адже вважається, що митець творив у цей час не в останню чергу під упливом африканського мистецтва, зразки якого, в тому числі, міг бачити в Музеї етнографії у паризькому палаці Трокадеро, хоча сам художник силу цього впливу завжди відкидав[31]. Безсумнівними фактами лишається те, що в цей час митець довів до кінця дещо із задуманого раніше, зокрема шедевральний твір «Авіньйонські панянки» (Las señoritas de Aviñón, 1907), портрет Г.Стайн тощо, а також те, що в ході інтенсивних творчих пошуків митець зрештою прийшов до кубізму.
Портрет Гертруди Стайн

Повернувшись із Каталонії в серпні 1906 року, Пікассо знову береться за написання портрету Гертруди Стайн, працюючи притому по пам'яті, адже вона в цей час перебувала в Італії[32][33]. Збереглися свідчення, що про цей портрет митець казав так:
« 	«Хай весь світ гадає, що вона [Гертруда Стайн] не такий абсолют, як її портрет, та все одно, зрештою вона буде подобати на нього.»'[30] 	 »

На практиці ж написання портрету стало таким виснажливим — Пікассо переписував його близько 80 разів, що насамкінець він з розпукою сказав так:
« 	«Я вже перестаю бачити її (Гертруду Стайн), коли дивлюсь на неї»[34] 	 »

Така тривала праця Пікассо пояснювалась ще й безперервним творчим пошуком, вивченням співвідношення й взаємовпливів у мистецькому витворі змісту й форми, для чого митець не перестає досліджувати давнє мистецтво й сучасне йому, зокрема, Сезаннівське, що добре видно з автопортрету цього часу (т.зв. «Автопортрет з палітрою» / ісп. Autorretrato con paleta)[35], картини, що виражає напівдикий архаїзм, увібравши в себе досвід Пікассо, набутий ще і перед 1905 роком[36].

На початку зими 1906-07 років Пікассо після перегляду осіннього паризького салону, що став переважно ретроспективою творів Гогена, написав «Дві оголені жінки» (ісп. Dos mujeres desnudas), а вже до кінця року малював лише ескізи і замальовки оголених жіночих тіл, щоб зрештою згодом «вибухнути» зі своїми «Авіньйонськими панянками»[30].
картина "Авіньйонські панянки «

Нарешті навесні 1907 року з'являються „Авіньйонські панянки“ — картина, що писалась понад рік, — так довго і ретельно Пікассо досі не працював. Перша реакція критики і громадськості була справжнім шоком. Навіть колеги і друзі виявили неоднозначне ставлення. Матісс знавіснів, а більшість друзів не прийняли твір. Приміром, новий товариш Пікассо митець Жорж Брак, з яким він познайомився через Аполлінера тоді ж, навесні 1907 року (і приятелюватиме тривалий час), висловився так:
« 	«Відчуття таке, що нас хочуть нагодувати жолудями, а запи́ти пропонують нафтою»[34]. 	 »

А той же Аполлінер був менш різким і більш згодницьким:
« 	«чудова мова, яка непридатна для створення літератури, адже нею ще не створено слів для вираження понять» 	 »

„Скандальна картина“, як її нарік близький друг Пікассо поет Андре Салмон, насправді стала першим зразком кубізму, і, на думку багатьох мистецтвознавців, виявилась поворотним пунктом у розвитку сучасного мистецтва. Для самого Пікассо це було розірвання традиції й остаточний відхід від реалізму з його канонами перспективи й просторової глибини, так само як з існуючим ідеалом краси жіночого тіла, і все це на користь сукупності кутових планів без просторового обмеження; постаті „авіньйонських панянок“ лишились видовженими, як це було звично для Пікассо, у кольоровому ж плані — в картині хоча й переважає вохра і рожеві тони, однак загальне забарвлення, на яке впливає і структура малюнку, є радше агресивним.

Наприкінці літа 1907 року стосунки Пабло Пікассо з Фернандою зайшли в „глухий кут“, і подружжя вирішило розійтися[37], хоча офіційно не розлучалися до кінця листопада. За відсутності Фернанди Макс Жакоб і Аполлінер переконали Пікассо спробувати курити опій — відтак, митець перебуває між наркотичними мареннями і страхом поринути в апатію до творчості. Палітра Пікассо набуває яскравих фарб: „Оголена жінка“ (ісп. Mujer desnuda), „Танець вітрил“ (ісп. La danza de los velos), „Квіти на столі“ (ісп. Flores sobre una mesa)[38]. В цей час майстерня Пікассо обертається на справжній осередок дискусій і дебатів і не лише з приводу його творчості. Брак приносить туди свої роботи, а Матісс і Пікассо обмінюються картинами: Матіссова „Глечик, куля і лимон“ на Пікассову „Портрет Марґеріт“ (портрет дочки Матісса Марґеріт)[38]. Відносини двох великих митців, що являли взаємні кпини та негласне змагання, насправді ґрунтувалися на глибокому обопільному захваті один одним. Матісс казав, що ніхто інший не бачить його твори як Пікассо, а Пікассові ніхто не здатний побачити, як він, Матісс[39].
Кубізм

Період кубізму в творчості Пікассо, одним із винахідників якого він власне і був, і який є одним з визначальних у доробку митця, охоплює, згідно з дослідженнями мистецтвознавців, доволі значний проміжок від 1908 або 1909 до 1917 року. Традиційно виокремлюють декілька етапів (іноді з підетапами) кубізму Пікассо, які втім не мають чітких розподілів у датах:

    перший етап, т.зв. „сезанівський кубізм“ — застосування в структурі малюнку простих геометричних форм (переважно трикутників), з яких формуються предмети, які виразно знаходять подібність із реально існуючими; у кольоровій гамі переважають також „сезанівські“ тони, щоправда більш „розмиті“ — зелений та його відтінки (від салатового до брунатного), коричневий (болотяний), ліловий;
    другий етап, т.зв. „аналітичний кубізм“ — предмети або особи поділяються на геометричні форми (зазвичай велике число маленьких, переважно тих же трикутників); межі і обриси предметів/осіб розмиті і нечіткі.
    третій етап, т.зв. „синтетичний кубізм“ — носить декоративний і контрастний характер, близький до символізму; переважно зображувані предмети (музичні інструменти, посуд, різні прилади та пристосування, напр. люльки для паління тощо) мають дещо спільне з реальними предметами, але водночас фактично є алегорією до якихось понять, настроїв, ситуацій тощо.

    Еволюцію кубізму Пікассо видно з трьох його робіт, поданих нижче:

Картина Пабло Пікассо Жінка з віялом 1909.jpg
		
Картина Пабло Пікассо Портрет Канвайлера 1910.jpg
		
Картина Пабло Пікассо Скрипка та гітара 1913.jpg
	
«Жінка з віялом», 1909
зразок «сезанівського» кубізму 		Портрет Канвайлера, 1910
зразок «аналітичного» кубізму 		«Скрипка та гітара», 1913
зразок «синтетичного» кубізму

Маючи «Авіньйонських дівчат» як відправний пункт, Пікассо і Брак взялися розробляти кубізм як напрямок образотворчого мистецтва, закінчивши в основному цей процес у 1908 році. Кубізм мислився як відхід від «ілюзорності зображуваного», відкидання природного опису на користь абстрагування як композиції, так і струкутури, простору, зрештою змісту твору[40]. Ця техніка, започаткована Пікассо і Браком, мала чимало послідовників, як з їхнього кола, так у подальшому в інших країнах.

У січні 1908 року Матісс відкрив свою школу, названу Академією його імені (фр. Ácademie Matisse), з іншого ж боку його непокоїли послідовники Пікассо (Брак, Дерен) та приязнь того до Гертруди Стайн, що зростала. На травневому «Салоні незалежних (митців)» (фр. Salon des Indépendants) демонструвались перші композиції в стилі кубізму пензля Андре Дерена та Жоржа Брака, що однак не викликало захоплення в критики, ані коментарів з боку Пікассо, творів якого, як ідейного натхненника нового стилю, не виставляли. По закриттю салона Брак виїздить у селище Л'єстак (L'Estaque) на Французькій Рів'єрі неподалік Марселя аж до вересня ц.р., де влітку створює пейзажі, кубістичні мотиви яких, зокрема, відсутність перспективи і геометричні форми є радше не винайденням митця, а механічним застосуванням прийомів, створених Сезанном.

Сам же Пікассо в цей час переживає нелегкий психологічно період. Навесні від передозування суміші наркотиків у Bateau-Lavoir помер його друг, німецький художник Віґгельс (Wieghels), що спонукало Пікассо та Фернанду кинути вживати опій — вважається, що «Композиція з головою померлого» (ісп. Composición con cabeza de muerto)[41], завершена наприкінці весни, могла бути саме своєрідним спомином-меморіалом на загибель Віґгельса[40]. На літо Пікассо орендує садибу за 60 км північніше Парижа, де не стільки творить, як відновлюється після перенесеного нервового напруження[40]. Таким чином, саме наприкінці весни — влітку Пікассо і Брак паралельно творять у новому стилі, спрощуючи, майже нівелюючі первинні форми предметів, граючись із перспективою, світлотінню, кольорами тощо. У палітрі Пікассо починають переважати гама коричнуватих, сірих і зелених кольорів[40].
картина «Три жінки»

На вересневому Паризькому салоні літні пейзажі Брака журі на чолі з самим Матіссом відмітає. Вважається, що са́ме критикуючи ці роботи, Матісс уперше вжив терміни кубіст та кубізм — принаймні зі слів Аполлінера ця версія стає офіційною починаючи з 1912 року. Каталонський письменник Жозеп Палау-і-Фабр (Josep Palau i Fabre) стверджує, що від осені 1908 у творчості Пікассо починається т.зв. «зелений» період: натюрморти, переважно з їстівним, що він малює в цей час, демонструють формальну стилізацію, схожу на сезаннівську, де форми редукуються до конусів, циліндрів та сфер. Ця геометрична стилізація призводила до втрати повноти форми предметів[40]. До кінця жовтня 1908 року Пікассо завершив картину «Три жінки» (Tres mujeres)[42], в якій впливи «африканського» періоду поєднуються з новою стилістикою кубізму.

На експозиції в галереї Даніеля-Генрі Канвайлера (Daniel-Henry Kahnweiler) наприкінці року кубістичні роботи Брака критики сприйняли вже тепліше. Тієї зими Брак і Пікассо майже щодня обмінювалися творчими ідеями, їхня дружба поновилася й зміцніла. Натюрморти з фруктами, майже за Сезанном, — ось тематика творів обох митців — Пікассові «Компотниця» (фр. Le compotier), «Натюрморт з рибинами і пляшками» (ісп. Naturaleza muerta con pescados y botellas)[43]. На початку 1909 року Пікассо закінчив полотно «Хлібини і фруктовниця з фруктами на столі» (фр. Pains et compotier aux fruits sur une table)[40]. В цей час Пікассо постійно спілкувався та обмінювався ідеями з митцями Андре Дереном і Анрі Руссо.

Попри нерозуміння більшістю людей картин Пікассо, купували їх добре, — митця заповажали колекціонери мистецтва, він — друг Стайнів (які і придбали його «Трьох жінок»), його клієнтами є також швейцарський колекціонер Герман Рупф (Hermann Rupf) і збирач мистецтва Дютільоль (Dutilleul, клієнт Ж.Брака) — таким чином, видається, період матеріальної скрути для Пабло Пікассо минувся безповоротно.

У березні 1909 року в Mercure de France у статті критика Шарля Моріса (Charles Morice) уперше з'явився новий термін кубізм.
Типовий каталонський пейзаж біля Орта де Ебро (суч. фото, 2008) сам по собі навіює кубістичні асоціації

У травні Пікассо та Фернанда вирушили до Барселони навідати родину й старих знайомих; тут же в майстерні барселонського друга Пікассо намалював портрет Мануела Паллареса. Потім вони переїхали до його садиби в Таррагоні (у селищі Орта де Ебро/Horta de Ebro) — Пікассо опинився у місці, яке свого часу, 11 років тому, дарувало йому творче натхнення[44]. Тут він намалював чимало натюрмортів, численні портрети Фернанди, серед них Femme nue dans un fauteuil та Buste de femme (Fernande), багато пейзажів — Le réservoir (Horta d'Ebre), Briqueterie à Tortosa. Pressoir d'olive à Horta de Sant Joan (L'usine) і Maisons sur la colline (Horta de Ebro)[45]. Мистецтвознаці, зазвичай, вважають роботи цього періоду початком аналітичного кубізму. Сам Пікассо пізніше казав:
« 	«Я малював те, про що думав, а не те, що бачив». 	 »

У пейзажах Орта де Ебро пензля Пікассо — відхід від природних форм, простір є аморфним через відмову від традиційної перспективи, плани ламані за рахунок геометризації, гра світла є довільною.

У вересні 1909 року фінансово незалежний Пікассо поселяється в апартаментах № 11 на бульварі Кліші (Clichy) у престижному центрі Парижа. Привезені сюди роботи літнього доробку в новому стилі на виставці, організованій Волларом, критика та публіка сприйняли прохолодно, втім група обраних культуртрегерів на чолі з Г.Стайн і Щукіним і далі їх купують. Замкнувшись у своїй новій студії, Пікассо розробляє концепцію кубізму, який у цей час поділяє не лише з Браком, а й з групою митців з Монмартру — в першу чергу Дереном, також Фернаном Леже та іспанцем Хуаном Грісом (Juan Gris), а кубізм з конструктивізмом ширяться вже Європою (Казимір Малевич, Піт Мондріан тощо).

Вже 1909 року Пікассо створив низку портретів, в яких, з їхнім особливим розумінням простору, редукцією кольорової гами до сірих, зелених і вохритсих, проглядає концепція аналітичного кубізму, в якому Пікассо створив серію портретів у 1910 році — Амброїза Воллара[46], Вільгельма Уде (Wilhelm Uhde)[47], Даніеля-Генрі Канвайлера. Роботи ці, попри (а може завдяки) їх відірваності від натури, творилися довго, в числених сесіях з моделями[48].
«Оголена, яку кохаю. Єва.», 1912

Літо 1910 року Пікассо та Фернанда провели в Кадакесі (Жірона, Каталонія, Іспанія) в будинку біля самого моря, де їм компанію склали Дерен та його дружина. Після відпочинку Пікассо приїхав з купою незакінчених кубістичних робіт, які доводив уже до пуття в Парижі[49].

Взимку 1910—11 рр. тривали співпраця і взаємообмін ідеями між Пікассо та Браком, причому подеколи важко визначити, від кого виходили ідеї і навіть відрізнити роботи двох митців, які зрештою прийшли до синтетичного кубізму, який у своєму аналізі об'єктів так відривався від дійсності, що в принципі межував із власне мистецтвом, — митці стояли на порозі винайдення колажу[50].

У липні 1911 року Пікассо поїхав до Серета (Céret) в Північній (Французькій) Каталонії, а Фернанда Олівьє та Жорж Брак приєдналися до нього в серпні — обидва митці продовжили співпрацю над розробкою кубізму. До Парижа Пікассо повернувся 5 вересня. На паризькому осінньому салоні була представлена зала кубістів, однак робіт винахідників стилю — Пікассо та Брака там не було, що викликало хвилю обурення в критиків і світовій пресі.

Тієї осені 1911 року стались зміни в особистому житті Пабло Пікассо — його стосунки з Фернандою дали тріщину, натомість його подругою і «музою» стала Єва Ґюель (Eva Gouel, справжнє ім'я — Marsel Umber)[51], жив митець у Сереті з наїздами до Парижа.

Перші колажі та перші компіляції Пікассо почав створювати у 1912 році: Nature morte à la chaise cannée, Guitare (s) en carton. 18 травня Пікассо залишив Серет і переїхав до Авіньйона, влаштувавшись у будинку в його передмісті в червні. 18 грудня 1912 року Пікассо та Канвайлер підписали лист-угоду. Знову до Серета Пікассо разом з Євою Ґюель приїхали 10 березня 1913 року.

Цей доволі значний, як на змінюваність у настроях і творчий пошук митця, період у творчості Пікассо став часом творення робіт-колажів у стилі синтетичного кубізму — художник навмисно не приділяє увагу кольору, натомість вільний у тематиці, особливо це унаочнюється на т.зв. «герметичному» етапі — відбувається прощання з натурою, незмінною в ранніших творах митця. Все це завершується «кришталевим» періодом, коли картини обертаються на гру кольорових форм у просторі і глузду геніального художника. Не варто забувати, що на митця не могла не вплинути загальна політична ситуація в Європі, а саме — Перша світова війна, що стала періодом розлучення з багатьма друзями і знайомими[52] (в тому числі і близьким другом і колегою Жоржем Браком), а також особиста драма — тяжка хвороба і передчасна смерть коханки-музи Єви 14 грудня 1915 року.

Мандрівка до Італії, що збіглася в часі із закінченням війни, упродовж якої Пікассо знайомиться з італійським мистецтвом, від давнини, римської доби, Реніченцо і до сучасного йому, а також контракт з Російським балетом зумовили в творчості Пікассо період, який називається «класичним» — геніальний майстер довершеного малюнку приділяє найбільшу увагу людському обличчю з вираженими на ньому емоціями, лишивши все решта в затінку.
«Класичний» період: Російський балет
Модільяні (ліворуч), Пікассо (в центрі) і Салмон біля кафе «Ротонда», Париж, 1916

Під час Першої світової війни Пабло Пікассо мешкав у Римі (разом із Жаном Кокто) на вулиці Марґутта (італ. Via Margutta), аж до 17 лютого 1916 року; потім — у Парижі. Серед створених картин цього часу — El italiano, El arlequín і La mujer del collar.
Портрет Ольги Хохлової «Портрет Ольги в кріслі», 1917

На початку весни 1917 року Кокто, що співпрацював тоді з Російським балетом, представив Пікассо Сергієві Дягілєву. Са́ме останній запропонував Пікассо створити ескізи декорацій до майбутнього балету. Розпочавши працю над декораціями, Пабло Пікассо знайомиться з багатьма музикантами і театралами, зокрема з композитором і диригентом Ігорем Стравінським, учасниками трупи Дягілєва тощо. Пікассо закохався в балерину трупи Ольгу Хохлову й підтримував із нею романтичний зв'язок.

Наприкінці березня 1917 року Пікассо вирушив у творчу подорож до Неаполя і Помпеїв. Повернувся лише під кінець квітня. 18 травня відбулася прем'єра постановки Леоніда Мясіна балету «Парад» з декораціями авторства Пікассо. Також Пікассо створив ескізи декорацій Російського балету Дягілєва (на музику Еріка Саті). Пізніше, в червні 1917 року, Пікассо вирушив з трупою Дягілєва і Ольгою до Мадрида, а 12 липня на його честь влаштували бенкет у Барселоні.

Від 23 січня до 15 лютого 1918 року Пікассо та Матісс виставляли свої роботи в паризькій галереї Поля Гійома (Paul Guillaume).

12 липня 1918 року Пабло Пікассо і Ольга Хохлова взяли шлюб з вінчанням у російській православній церкві в Парижі. Жан Кокто, Макс Жакоб і Гійом Аполлінер виступили на весіллі митця як свідки.
«Купальниці» (1918)

Улітку 1918 року Пікассо відвідав Біарріц — так з'явилась картина «Купальниці» (Las bañistas).

У травні 1919 року Пікассо виїхав до Лондона, щоб працювати над декораціями до балету El Tricornio на музику Мануеля де Фальї (Manuel de Falla).

Улітку 1919 року Пікассо знову в Біарріці, згодом разом з Ольгою у Сен-Рафаелі на Лазурному узбережжі.

Створювані Пікассо в цей час картини є далекими від кубізму — вони мають прозорі обриси, легкі тони, правильні риси облич і фігур, через що зазначений період у творчості Пікассо називають «реалістичним» або «класичним/неокласичним». Митця страшенно критикують за зміну творчого стилю, як це було і з кубізмом. На всі закиди художник відповів у одному з тогочасних інтерв'ю:
« 	«Щоразу, коли я хочу щось сказати, я кажу це в той спосіб, який відповідає моїм відчуттям, як це слід сказати»[53] 	 »

4 лютого 1921 року народився первісток Пабло й Ольги — також Пабло.

Літо 1921 року Пікассо разом з Ольгою та немовлям провів у Фонтенбло. Тоді художник написав картини «Жінки біля джерела» (ісп. Las mujeres en la fuente) і «Троє музик» (ісп. Los tres músicos). У червні 1922 року під час відвідин Бретані митець створив одну з найвідоміших своїх тогочасних робіт «Дві жінки, що біжать пляжем» (ісп. Dos mujeres corriendo por la playa). У грудні того ж року намалював декорації до «Антіґони» Кокто. 1923 року літні вакації Пікассо провів на Лазурному березі, написавши картину «Флейта Пана» (La flauta de Pan); наступного, 1924-го влітку митець знову на півдні Франції — працював над своєю книгою Carnet de dessins abstraits, намалював картину Paul de arlequin.

У атмосфері всенародного визнання і популярності, а також фінансової стабільності 1920-х років Пабло Пікассо створює картини, позначені поверненням до фігуризації та класицизму, власне неокласицизму (Tres mujeres en la fuente, 1921), та навіяні міфологічними сюжетами (La flauta de Pan, 1923).
Сюрреалізм

1925 рік став роком радикальної зміни напрямку у творчості Пікассо. Митець починає малювати агресивні картини, майже брутальні, зображуючи деформовані тіла, постаті в конвульсивних позах, що згинаються під тиском сліпої люті та скаженої істерики (Mujer en un sillón, 1926; Bañista sentada, 1930). В дечому творчі пошуки Пікассо цього періоду (1925—36 рр.) відображають важкий період його сімейного життя й сигналізують про подальший розвиток особистості самого митця[54]. Безперечно, художник у цей час близький до сюрреалізму, але має свій власний неповторимий шлях, що є більш прагматичним і глибшим за «сновидіння на полотні», які намагалися втілити «чисті сюрреалісти».
«Танець», 1925

У червні-липні 1925 року Пікассо завершив роботу над картиною «Танець» (ісп. La danza) і намалював «Купальницю» (фр. Le Baiser). 14 листопада ц.р. він узяв участь у першій виставці сюрреалістів у Галереї П'єр (Galerie Pierre).

Наприкінці 1926 року митцем створена картина «Митець та його модель» (ісп. El pintor y su modelo), позначена, на думку мистецтвознавців, враженням від зустрічі з новою «музою» Пікассо Марі-Терезою Вальтер (Marie-Therese Walter)[55]. Під час першої зустрічі дівчині було лише 17 років, але саме їй судилося стати новим великим коханням художника. Для неї Пікассо згодом придбає замок Божело (Boaugeloo), де вона тривалий час існуватиме лише для нього, будучи його вірною подругою і моделлю, героїнею картин «Дзеркало», «Дівчина перед дзеркалом» (обидві — 1932), скульптури «Жінка з вазою» (нині розміщена на усипальниці художника). 1935 року Марі-Тереза дасть життя дочці Пікассо Майї, але вже напередодні 1936 року Пікассо покине пані Вальтер із немовлям, і це при тому, що офіційно митець лишатиметься нерозлученим з Ольгою Хохловою аж до її смерті 1955 року[54].

У січні 1928 року Пікассо виконав великий колаж «Мінотавр». Потребуючи технічної допомоги для створення скульптур із заліза, художник започаткував творчу співпрацю з каталонським скульптором Хуліо Гонсалесом (Julio González), знайомим йому ще за періодом барселонської кав'ярні «Чотири кота», що жив у Парижі, починаючи від 1900 року. Цей творчий союз, що тривав напротязі 1928 — липня 1932 років виявився доволі плідним[56]: наприклад, скульптура «Жінка в саду» (ісп. La mujer en el jardín, весна 1929 року).

Літо 1929 року митець востаннє провів у Бретані. Пікассо намалював «Оголену в червоному фотелі» (фр. Grand nu au fauteuil rouge), а у лютому 1930 року картину «Розп'яття». У січні 1931 року створив полотно «Дві постаті на краю моря» (фр. Deux figures au bord de la mer), у березні — «Натюрморт на круглому столику» (фр. Nature morte sur un guéridon). У цьому році також було опубліковано дві важливі книжки, проілюстровані Пікассо: «Метаморфози» Овідія (Лозанна: Skira) та Le Chef d'œuvre inconnu Бальзака (Париж: Ambroise Vollard).
«Жінка з квіткою», 1932

Влітку 1931 року Пабло Пікассо придбав замок Божело (80 км на північний схід від Парижа), і осів там з Марі-Терезою. На цей час припадають численні роботи митця, натхненні Вальтер, — зокрема, портретні картини («Дівчина перед дзеркалом», «Жінка з квіткою» — обидві 1932 року) та скульптури голів Марі-Терези.

У цей же час, а саме наприкінці червня 1932 року демонструвалась ретроспектива картин Пікассо в паризькій Галереї Жорж Петі (Georges Petit), потім у виставковій залі в Цюриху (Швейцарія).

У 1932–1934 роках Пікассо, захопившись скульптурою, створив серію сюрреалістичних творів: «Жінка, що лежить» (1932), «Чоловік з букетом» (1934), а також продовжував створювати металічні конструкції за участю Х.Гонсалеса[54].

Літні вакації 1933 року митець провів у Каннах з Ольгою та сином Пабло.

Від вересня 1933 року Пікассо знову звернувся до теми кориди (картина «Смерть тореро» / ісп. La muerte de un torero). Особливо був відданий їй у період від червня до вересня 1934 року — серія малюнків, картин і гравюр, що забражують биків. Натхненням до роботи була і поїздка в серпні 1934 року (разом з Ольгою та Пабло) до Іспанії, де відвідував бої биків у Бургосі та Мадриді, оглянув Музей каталанського мистецтва у Барселоні тощо. До того часу належать також скульптури Femme au feuillage та Femme à l'orange.

У червні 1935 року Пікассо знову покинув Ольгу, а в жовтні народилась його дочка з Марі-Терезою Вальтер Майя.

Митець продовжує працювати над темою Мінотавр-тавромахія (як у живописі, так і гравюрі).

У 1936 році, році початку Громадянської війни в Іспанії, Пікассо отримав посаду директора найбільшого в Іспанії мадридського художнього музею Прадо, але вже на початку серпня покинув Мадрид, виїхавши до Мужена. Тоді ж він зустрівся зі своєю новою «музою» — югославкою Дорою Маар (Dora Maar)[57].
Пацифізм: «Герніка», ІІ Світова війна і зв'язки з комуністами

Від 1930-х років у творчості Пікассо з'являється його ключовий аспект і зображення — «бик, Мінотавр». Митець створив серію робіт із цим персонажем (цикл «Мінотавромахія», 1935), виклавши власну версію цього відомого міфу. Згідно з Пікассо, бик/Мінотавр уособлює вбивчу руйнівну силу, взагалі війну і смерть[57]. Цей образ відтоді присутній у багатьох наступних творах митця.
Дошка на будівлі готелю на Rue des Grands-Augustins у Парижі: "Пабло Пікассо жив у цьому приміщення в період 1936–1955 рр. У цій студії він намалював «Герніку» у 1937 році[58]

У січні 1937 року каталонський архітектор Жозеп Люїс Серт (Josep Lluis Sert) звернувся до Пікассо з пропозицією оформити великий мур для павільйону Другої Іспанської Республіки на міжнародній виставці у Парижі 1937 року. Законно обраний уряд протистояв націоналістам на чолі з Франсіско Франко, яких підтримували німецькі націонал-соціалісти й італійські фашисти, й прагнув, в тому числі і використовуючи майданчик міжнародної виставки і засоби мистецтва, показати світові, що саме вони, республіканці, є виразниками іспанського народу, його ідей та сподівань.

Пікассо, який ще в 1936-му прийняв запрошення тодішнього президента Республіки Мануеля Асаньї обійняти посаду почесного голови Музею Прадо[59], спочатку поставився до пропозиції Серта стримано, як через значний обсяг робіт, так і через відверту невтягнутість у ранніші часи в проектах, які носили пропагандистський характер. Однак згодом охоче прийняв її.

Саме Дора Маар знайшла у лютому 1937 року велику студію у будинку № 7 по вулиці Гран-Оґюстен (фр. rue des Grands-Augustins) для того, щоб Пікассо міг виконати проект[60].
«Герніка», 1937

Картина «Герніка» стала апогеєм творчості митця цього періоду й однією з найвідоміших у доробку художника. Твір є протестом проти фактично повної руйнації міста Герніка в Басконії (на півночі Іспанії) 26 квітня 1937 року під час його авіабомбардування союзниками генерала Франко — німецькими та італійськими фашистами в ході Громадянської війни в Іспанії. Це — велике (бл. 8 завдовжки і 3,5 метрів заввишки) монохромне (чорна, біла і сіра фарби) полотно[57] виконано в характерній для Пікассо сюрреалістичній манері. Писати картину художник почав 1 травня 1937 року. Процес написання полотна, який розтягнувся до закінчення червня, доволі докладно зафіксувала на фотоплівці тогочасна пасія митця Дора Маар, яка, власне, і відома цим, в першу чергу. Полотно символізує жахіття війни, трагедію смертей тисяч ні в чому неповинних жертв військового протистояння. Саме його і виставили на Іспанському Республіканському павільйоні на Всесвітній виставці у Парижі того ж року.

Збереглась така байка-свідчення, пов'язана з картиною. Німецькі офіцери зробили обшук у помешканні Пікассо і, побачивши на столі світлину «Герніки», запитали: «Чи Ви зробили це?» На що Пікассо парирував: «Ні, не я. Це зробили ви»[57].

    Дивіться також: Герніка (картина)

Портрет Дори Маар, 1942

Цього ж, 1937-го року, Пікассо створив низку естампів, проникнутих підтримкою республіканців і несприйняттям режиму Франко, серед яких осібне місце належить картині «Мрії і побрехеньки Франко» (ісп. Sueños y mentiras de Franco) — генерал-диктатор змальовується митцем як бездушна, підла і гротескно збільшена «машина вбивств і нещасть». У червні ц.р. Пікассо ілюстрував поему під тією ж назвою карикатурами на Франко[60].

У червні 1938 року Пікассо поїхав з Дорою Маар до Мужена. У липні наступного, 1939-го року, митець разом з коханою вирушив до Антібу, де деякий час жив з експресивним художником Ман Реєм — так з'явилась картина «Нічна рибалка у Антібі» (фр. Pêche de nuit à Antibes). Від вересня 1939 до початку 1940 року Пікассо, перебуваючи в Руайяні на Атлантичному узбережжі, намалював картину Séquence de femmes au chapeau.

Під час Другої світової війни Пабло Пікассо жив у різних місцях Франції. У цей час він підтримував Французький рух Опору, зокрема, поділяв погляди комуністів, навіть 1944 року долучився до лав Комуністичної партії Франції[57]. Твори митця цього періоду (між 1942 і серединою 1944 років) — все ті ж голови биків, жахіття війни, біль і трагедії, які вона несе.

У травні 1943 року Пікассо познайомився з Франсузою Жільо (Francoise Gilot), яка стала черговим захопленням митця. Паризьке повстання у серпні 1944 року Пікассо пережив з Марі-Терезою Вальтер. У жовтні цього ж року на осінньому салоні демонструвалась ретроспектива картин Пікассо. Влітку 1945 року художник розстався з Дорою Маар, і вже у листопаді до нього жити переїхала Франсуаза.

По закінченні війни картини Пікассо стають більш оптимістичними, життєрадісними, як це видно навіть із назви циклу його робіт 1946 року «радість жити», власне яку і відчував митець. Зв'язки з комуністами позначились, меншою чи більшою мірою, на повоєнній творчості і доробку Пікассо (між 1946 і 1953 роками).
Післявоєнний час: Валлоріс
Палац Ґримальді в Антібі, де нині працює міський музей Пікассо

1946 року Пабло Пікассо створив монументальний ансамбль з 27 панелей і картин для замку Ґримальді в Антібі (згодом тут розміститься міський музей художника). Панель-триптих у першій залі має назву «Радість життя» (назву запозичено в «колеги по цеху» Матісса). Всі роботи циклу репрезентують гармонію природи та екзистенції: змальовані Пікассо фавни, русалки, кентаври, інші казкові та міфологічні створіння відбивають почуття задоволення життям художника та його особисте щастя від союзу із Франсуазою[61].

Від 1947 року Пікассо майже постійно жив у Валлорісі на півдні Франції. Художник і далі створював картини і гравюри на тему міфологічних персонажів, а також натюрморти, крім того, приділяв активну увагу ілюструванню.

15 березня 1947 року Франсуаза народила сина, якого назвали Клодом. Пабло і Франсуаза щоразу менше часу проводять у паризькій студії, і все надовше лишаються у Валлорісі, зокрема і в курортному Ґольф-Жуані (Golfe-Juan), де серед іншого Пікассо віддається творчості в гончарні місцевого кераміста Жоржа Рамі (Georges Ramié). Пабло Пікассо фактично вдається відновити гончарне виробництво містечка й повернути йому славу осередка гончарства, яку воно втратило ще напередодні Першої Світової війни — у період між жовтнем 1947-го і 1948-м роками в гончарні вироблено близько 2 тисяч предметів, причому Пікассо запроваджує новації в гончарному виробництві, як формальні, так і технічні. На цей час припадає незначне число робіт Пікассо в живописі та гравюрі, переважно ілюстрування.
Портрет Франсуази Жільо роботи Пабло Пікассо, 20 травня 1946 року

Навесні 1948 року Пікассо та Франсуаза полишили апартаменти, які займали в Гольф-Жуані, і Пікассо розпочав тривалу, від травня до листопада, роботу над ілюструванням (38 гравюр і 4 акватинти) новели «Кармен» Проспера Меріме. Влітку митець з коханою жінкою в'їхали до затишної садиби Ґалуаз (фр. La Galloise) біля підніжжя відрогів, що оточують Валоріс. Франсуаза розпочинає плідний відкритий творчий діалог з Матіссом шляхом листування і безпосередніх відвідувань художника. Пікассо в цей час дописав поему на 6 актів «Четверо малих синів» (фр. Les Quatre Petites Filles), роботу над якою розпочав у листопаді 1947 року.

25 серпня 1948 року Пікассо вирушив на Конгрес інтелектуалів за мир у Вроцлаві (соціалістична Польща). Повернувся у Валоріс усередині вересня. А вже в жовтні повертається до паризької студії, а Франсуаза знову вагітна.

Пікассо починає працювати над темою «жінка-квітка» (раніше освоєної митцем) і серією натюрмортів. Малює версії картини «Кухня» (фр. La Cuisine) — лінійні композиції, побудовані ритмічними і сильними лініями, з кольоровою «скупістю»[62]. У грудні цього ж року пише декілька портретів свого сина Клода й починає створювати (до січня 1949 року) цикл з 27 штамповок «Жі́нки, що сидить у фотелі» (фр. Femme assise dans un fauteuil) — у роботах серії Франсуаза сидить у фотелі в пальті, придбаному для неї Пікассо в Польщі під час роботи Конгресу[62]. Також продовжує написання натюрмотрів з ракоподібними — Nature morte au poron, Le grand homard rouge.
«Голуб миру», 1949
Дон Кіхот, малюнок Пікассо для журналу Луї Арагона Les Lettres Françaises (1955 р.): випуск тижневика був присвячений 350-річчю великого роману.

У лютому 1949 року французький письменник-комуніст Луї Арагон унадився до паризької студії Пікассо, щоб відібрати малюнок, який би міг стати плакатом-символом Світового Конгресу партизанів за мир, що мав урочисто відбутися в квітні того ж року. Малюнок синім олівцем «Голуб» (фр. La colombe) упав у око Арагону — саме йому судилося стати однією з найвідоміших робіт митця, яку всі знають під назвою «Голуб миру» (ісп. La paloma de la paz). 1950 року за цей яскравий твір антивоєнної тематики митець удостоївся міжнародної премії миру.

У березні 1949 року Пікассо започаткував цикл портретів Франсуази під загальною назвою «Жінка, що сидить» (фр. Femme assise). Навесні на якийсь час повернувся до Валлоріса і придбав приміщення колишньої фабрики парфумів, щоб використовувати його як майстерню і під склад для керамічних виробів, виробництвом яких дуже захопився, та усіляких штуковин і непотрібу, до збирання яких завжди був не байдужий. Митець у цей період, крім гончарства, зосереджує свої творчі зусилля в скульптурі, а також створює низку робіт під впливом творчості Лукаса Кранаха Старшого: літографії Vénus et l'Amour (Cranach), Jeune fille inspirée par Cranach і David et Bethsabée (Cranach) VII.

19 квітня 1949 року, в день відкриття Конгресу за мир, народилась друга дочка Пабло Пікассо — са́ме тому батьки вирішили наректи її Паломою (ісп. Paloma «голубка») — на честь символу, який створив її батько і що прикрашав тоді чи не всі вулиці Парижа. Після пологів Франсуаза відновлює свою діяльність як художниця, і Канвайлер пропонує їй ексклюзивний контракт на придбання її творів[63]. А в Пікассо між тим захоплення скульптурою іде на другий план, натомість знову прокидається інтерес до живопису — за джерело натхнення правлять його та Франсуазині діти Клод і Палома. Восени родина знову приїздить до Валлоріса, і Пікассо, втративши на якийсь час зацікавлення до гончарні, працює з бронзою. І наступного, 1950-го року, він відданний здебільшого скульптурі, в якій у цей час відчутними є африканські мотиви[64].

Взагалі у цей, «Валлоріський» час, Пікассо створив велике число керамічних виробів під своєю власною маркою, переважно антропоморфічних горщиків, і бронзових скульптур, чимало з яких дотепер зберігаються в містечку. Ці роботи експонувалися на місцевій виставці 6 серпня 1950 року.
«Вбивства у Кореї», 1951

15 січня 1951 року митець створив своє відоме пацифістське полотно «Вбивства у Кореї» (ісп. Masacre en Corea), що стало своєрідним митецьким відгуком на події Корейської війни.

1952 року у Валлорісі митець розписує стіни старовинної каплиці символічно-алегоричними образами, що уособлюють мир і війну, назвавши свою роботу «Храм миру»[61].

1953 року Пабло Пікассо пережив нову особисту драму — від нього пішла Франсуаза з обома дітьми, втомившись від непростої вдачі Пабло і його постійної невірності. Пікассо важко переживав розрив із Франсуазою, що відобразилось у його доробку того періоду — на деяких його малюнках контрастують постаті потворного старого коротуна і прекрасної юнки.

У квітні 1954 року Пікассо виконав портрети Sylvette David. У грудні того ж року розпочав серію варіацій на тему картин Делакруа.

У травні 1955 року Пабло Пікассо облаштувався разом з новим коханням Жаклін Рок (Jacqueline Roque) на віллі «Каліфорнія» в Каннах. У червні цього року в Музеї декоративних мистецтв відбулася ретроспектива його творів. Протягом літа співпрацював з французьким режисером Анрі-Жоржем Клузо (Henri-Georges Clouzot) над автобіографічною стрічкою «Таємниця Пікассо» (фр. Picasso Mystère).
«Дівчата», 1957

У 1956 році Пікассо створив «Купальників» (ісп. Los Bañistas) — скульптури з дерева, які згодом вилив у бронзі. Також намалював "Майстерню «Каліфорнію» (ісп. El taller de la California).

17 серпня 1957 року Пабло Пікассо почав роботу над картиною «Дівчата» (ісп. Meninas).

У ранзі сталого митця зі світовою славою Пабло Пікассо 1958 року отримав замовлення оформити стіну будівлі ЮНЕСКО в Парижі. І 29 березня ц.р. митець представив публіці декоративну монументальну композицію «Падіння Ікара».
замок Вовенарґ

У вересні того ж року Пікассо придбав замок Вовенарґ (Vauvenargues), де намалював полотно «Каннська затока».

2 березня 1961 року у Валлорісі 80-річний Пабло Пікассо взяв шлюб з 34-річною красунею Жаклін Рок. Вона стала його останнім «натхненням» до життя і творчості. Для себе і коханої митець придбав віллу Notre-Dame-de-Vie в Мужені біля Канн, де усамітнився й віддався творчості.
Останні роки життя: Мужен
Автопортрет, 1965

У Мужені Пабло Пікассо продовжує створювати варіації на теми полотен відомих митців (Моне, Гойя, Веласкес) у властивій йому вільній кубістичній манері, а також створює роботи: La Femme aux bras écartés, La silla, La mujer y los niños, Los Futbolistas тощо.

У листопаді 1962 року Пікассо написав полотно «Викрадення сабінянок» (ісп. El rapto de las sabinas).

Велика виставка-ретроспектива робіт Пікассо мала місце у паризьких Великому і Малому палацах 19 листопада 1966 року.

Для останнього періоду творчості художника (1960–1965 рр.) характерні жіночі портрети (портрети Жаклін Рок) та автопортрети. Жаклін залишалась останньою, до кінця вірною Пікассо жінкою. Вона турбувалась про художника, стежила за його самопочуттям, коли він хворів (наприкінці життя Пабло майже цілком осліп і перестав чути)[65].

На схилі життя Пікассо так казав про смерть:
« 	«Я весь час розмірковую про смерть, це єдина жінка, яка була вірною мені протягом усього життя»[65]. 	 »

Пабло Пікассо, геніальний митець XX століття і мультимільйонер, помер 8 квітня 1973 року в Мужені на 91-му році життя. Його поховали біля власного замку Вовенарґ.

Заповіта Пабло Пікассо по собі не залишив, саме тому претенденти на спадщину митця — два сини і дві дочки Пікассо від різних жінок, його остання офіційна дружина Жаклін Рог та двоє онуків художника — діти найстаршого сина Поля почали довготривалу судову тяганину із залученням 14 адвокатських контор та значної кількості експертів і фахівців. Врешті-решт суперечка за спадщину генільного митця, за пропозицією наймолодшого сина Клода, вирішилась у доволі оригінальний спосіб — її розіграли в лотерею. Звичайно, перш ніж її проводити, було визначено, які частки мають отримати спадкоємці, й проведено повний опис спадщини Пікассо, який затягнувся на 4 роки[66].

Найвідомишим спадкоємцем Пабло Пікассо стала його дочка Палома Пікассо — дизайнер і парафумер.
Творчий доробок

Пабло Пікассо лишив по собі понад 80 000 робіт (за іншими підрахунками, що не включають малюнків, ескізів, керамічних творів та незавершених робіт — близько 20 000; досі на різних аукціонах «спливають» невідомі, переважно невеликі роботи Пікассо)[65]. Нижче наведено перелік головних картин митця (подаються оригінальні назви):

    La primera comunión (1895–1896)
    Mujer con mantilla (1894),
    Autoretrato mal peinado (1896)
    Autoretrato con el pelo corto (1896),
    Autoretrato (1899–1901)
    Autoretrato Yo, Picasso (весна 1901)
    Maternidad, Picasso (1901)
    La muerte de Casagemas (1901)
    Autoretrato: Yo (1901)
    En un café (1902)
    Autoretrato 1901 (fin 1901)
    la Sra. Soler (1903)
    Dama en Eden Concert (1903)
    Repasseuse(1903)
    La Tragedia (1903)
    La vida (1903)
    Retrato de Jaime Sabarté (1904)
    Retrato de Suzanne Bloch (1904)
    Chico con pipa (1905)
    Arlequin, sentado (1905)
    Los Saltimbanquis (1905)
    La Femme à l'éventail (1905)
    Garçon á la Collerette (1905)
    Retrato de Benedetta Canals (1905)
    Retrato de Gertrude Stein (1906)
    Cabeza de hombre joven (1906)
    Cabeza de mujer (1906)
    Dos desnudos (1906)
    Autoretrato (весна 1906)
    Autoretrato (літо 1906)
    Autoretrato con la paleta (літо/осінь 1906)
    Marin, roulant une cigarette (1907)
    Autoretrato (літо 1907)
    Las señoritas de Avignon (1907)
    Desnudo amarillo (1907)
    Coupe des fruits avec des poires et des pommes (1908)
    Casas sobre una colina (Horta de Ebro) (1909)
    Mujer en verde (1909)
    Cabeza de mujer (Fernanda) (1909)
    Retrato de Georges Braque (1910)
    Violon (1912)
    Nature morte à la chaise cannée (весна 1912)
    Guitare et journal (1916)
    Arlequin, (1917)
    Olga Kokhlova à la mantille (1917)
    Las Bañistas (1918)
    Nature morte devant une fenêtre à St. Raphael (1919)
    Retrato de la familia Sisley (1919)
    Baignants (1920)

	

    Los Tres Músicos (1921)
    Maternidad (1921–1922)
    Retrato de Paulo con gorro blanco (1923)
    Olga au col de fourrure (1923)
    Paul en Arlequin (1924)
    Nature morte à la charlotte (1924)
    Buste de jeune fille (1926)
    Marie-Thérèse à 21 ans
    Grand nu au fauteuil rouge (1929)
    Le Sculpteur (1931)
    La Lecture (1932)
    Corrida: la mort de la femme torero (1933)
    Minotauromachie (1935)
    Femmes lisant (1935)
    La Dépouille de Minotaure en costume d'Arlequin
    Guernica (1937)
    Maya à la poupée (1937)
    Femme assise sur la plage (1937)
    Maya à la poupée et au cheval de bois, 22 січня (1938)
    La femme qui pleure (1937)
    Portrait de femme au col vert (1938)
    Dora Maar au chat (1941)
    La paloma de la paz (1949)
    Buste de femme, les bras croisés derrière la tête (1939)
    Le Pull-over jaune (1939)
    Femme dans un fauteuil (1946)
    La Joie de vivre (1946)
    La Colombe de la paix (1949)
    Massacre en Corée (1951)
    Madame Z ou Jacqueline aux fleurs (1954)
    Jacqueline au rocking-chair (1954)
    Jacqueline assise (1954)
    Jacqueline en costume turc (квітень 1955)
    Jacqueline assise (1955)
    Las Palomas (1957)
    Las meninas (1957)
    Portait de Jacqueline, 11 лютого 1961
    Homme assis (autoretrato) (1965)
    Le Matador (1970)
    Baigneuse (1971)
    Autoportrait (30 червня 1972)
    Tête d'Arlequin
    Mousquetaire et nu assis

Значні досягнення Пабло Пікассо в скульптурі, ілюструванні книжок, сценічному оформленні, кераміці тощо. Митець відомий і як поет та філософ, громадський діяч.
Значення і вшанування

Пабло Пікассо є одним з найвидатніших митців ХХ століття — його творчість, багато в чому новаторська, вплинула на чимало напрямків розвитку мистецтва й на культуру в цілому всього сучасного людства.

Вже за життя художник зажив всесвітньої слави і значного багатства. Пабло Пікассо удостоєнний Міжнародної премії миру в 1950 році. За підтримку комуністичних ідей у Європі (офіційно — «За зміцнення миру між народами») в 1962 році митцю було присуджено радянську Міжнародну Ленінську премію[67].

На честь художника названо астероїд 4221 Пікассо.
Доробок Пікассо в музеях світу і поза ними
Музей Пікассо Отель-Сале, Париж

Твори Пабло Пікассо зберігаються у багатьох музеях і численних приватних зібраннях по всьому світу. У СРСР твори Пікассо були лише в «центральних» музеях — в Ермітажі (Санкт-Петербург) та Державному музеї образотворчих мистецтв ім. Пушкіна (Москва).

Перші іменні галереї і музеї Пікассо відкрито ще за життя митця. Нині у світі діє близько 10 музейних зібрань життєвого і творчого доробку Пабло Пікассо:

    Музей Пікассо у Барселоні (Каталонія, Іспанія) — відкрито 1970 року (за життя митця); картини для нього передав сам художник.
    Музей Пікассо Отель-Сале у Парижі (Франція) — відкрито 1985 року завдяки старанням родини Пікассо. Тут зберігається понад 200 картин, 150 скульптур, близько тисячі малюнків, колажів, відбитків, документів.
    Музей Пікассо в Малазі (Іспанія).
    Музей Пікассо в замку Гримальді в Антибі (Франція).
    Музей Пікассо у Валлорісі (Франція).
    Музей у Орта-да-Сан-Жуан (Терра-Алта, Каталонія, Іспанія).
    Музей Пікассо в будинку ратуші Буйтраго-дель-Лосойї (Іспанія).
    Мюнстерський музей графіки Пабло Пікассо (нім. Graphikmuseum Pablo Picasso Münster), Німеччина.
    Музей Пікассо в Люцерні (Швейцарія).

Картини Пікассо традиційно є одними з найдорожчих на художніх аукціонах. У 2008 році обсяг лише офіційних продажів його картин склав 262 млн доларів[68]. Вже саме́ виставлення на продаж виключно на найзнаменитіших аукціонах бодай одного твору Пікассо перетворюється на подію світового масштабу. Так, картина Пабло Пікассо «Оголена на тлі бюста і зеленого листя», яку митець написав 8 березня 1932 року, що її продали 4 травня 2010 року на аукціоні «Крістіз» у Нью-Йорку за 106 мільйонів 482 тисячі 500 доларів США, стала таким чином найдорожчим із будь-коли проданих витворів мистецтва. Картину, на якій зображено коханку художника Марі-Терез Вальтер, не виставляли вже близько півстоліття, і лише перед аукціоном її експонували в музеї Метрополітен на найповнішій виставці робіт Пікассо. Ім'я нового власника найдорожчої у світі картини наразі лишилось невідомим[69].

Комерційна популярність творів Пікассо має зворотний бік — художник належить до митців, чиї твори достатньо часто копіюють і намагаються видати за оригінали, так на початку 2009 року зчинився скандал із підробками під Пікассо, придбаними в приватній арт-галереї Тетяни Хан у Голлівуді[70], а один з найвідоміших підробників творчості комерційно успішних митців, у тому числі і Пікассо, британський художник Джон Майат навіть дістав у тюрмі, ув'язнений за звинуваченнями у фальсифікаціях творів відомих митців, прізвисько «Пікассо»[71]. Ще один великий скандал, пов'язаний із творчістю Пікассо, збурився у Франції наприкінці 2010 року — тоді колишній електрик П'єр Ле Ґеннек, який працював на митця (встановлював у будинках художника системи сигналізації в останні 3 роки життя Пікассо), заявив, що той подарував йому понад 270 своїх робіт, й представив їх публіці. У вересні 2010 року електрик-пенсіонер звернувся до адміністраторів спадку Пікассо, щоб син художника Клод Пікассо засвідчив, що колекція є автентичною. Проте той заперечив, що його батько міг добровільно подарувати таку кількість творів одній людині, до того ж маловідомій. Родина Пікассо звернулася до відділу французької поліції, яка займається творами мистецтва, і за повідомленнями преси, твори були конфісковані. Відтак, Ле Ґеннек був допитаний, і на нього, імовірно, чекає тривалий судовий процес зі встановлення права власності на колекцію[72].
Ім'я Пікассо як бренд

З плином часу ім'я Пікассо перетворилося на міжнародний бренд. Ім'я художника має велику популярність, а його так званий індекс впізнаваності по всьому світу сягає 90%, тобто 9/10 населення планети хоча б раз у житті чули про Пікассо. Цей чинник стимулює підприємців заробляти на такому популярному імені, використовуючи його, наприклад, у назвах торгівельних марок. Однак ситуація з використанням, як комерційним, так і некомерційним, імені Пабло Пікассо наразі є доволі складною.
Зовнішній вигляд Citroën Xsara Picasso від 2004 р.

Діти й онуки Пабло Руїс-Пікассо — Майя, Клод, Палома та Марина і Бернар (діти сина Поля) стали не лише спадкоємцями майна, а й немайнових прав, зокрема і на використання імені свого знаменитого батька та діда. За захистом таких інтересів стежить спеціально створена 1995 року в Парижі організація під назвою «Адміністрація Пікассо» (фр. Picasso Administration). Це акціонерне товариство представляє немайнові права спадкоємців на використання імені «Пікассо» як бренду, а також використання у назвах, логотипах, продукції тощо підпримств, установ, організацій по всьому світу, не тільки імені художника, а й його марки, підпису, окремих картин і навіть мотивів творчості. Зазначене стосується абсолютно всіх виробників — від тих, що випускають, приміром, зубні щітки, і до автовиробників. Всі вони у встановленому порядку мають пройти цілком офіційну реєстрацію з її немалою оплатою, а в подальшому — відповідних відрахувань, подеколи з кожної одиниці продукції[73].

Одними з найвідоміших продуктів, виробник яких 2004 року отримав право на використання імені Пікассо в назві, є марки автомобілів Citroën Xsara Picasso і Citroën Picasso.

Інший відомий бренд із використанням імені митця — лінія іменних парфумів його дочки Паломи Paloma Picasso (випускаються з 1984 року)[74].
Пікассо та Україна

У державних музеях України робіт Пікассо немає. Унікальний випадок-виняток складає один з найкращих сільських музеїв України — Пархомівський історико-художній музей у Пархомівці (Краснокутський район, Харківська область), де зберігаються з радянських часів 4 роботи Пікассо. Зокрема, 2 картини — уславлений «Голуб миру» та «Портрет невідомого», що їх подарував музеєві радянський літератор Ілля Еренбург, та 2 зразки «пікассовської» кераміки — розписані майстром таріль «Пірнальниця» та ваза «Людина і сова», що їх закладові передав московський Музей імені Пушкіна[75]. Вочевидь, що у приватних колекціях українських любителів і колекціонерів мистецтва зберігаються ряд творів Пабло Пікассо. Так, наприклад, у своєму зібранні має їх відомий меценат, народний депутат України, єврейський діяч Олександр Борисович Фельдман, представивши частину з них на відкритій на початку липня 2010 року в належній йому мистецькій галереї «АВЕК» у місті Харкові виставці «Шедеври світового мистецтва», що презентувала близько 100 творів так званої «паризької школи», зокрема і Пікассо[76].
Проспект виставки «Сюїта Воллара» в Києві в 2007 році

Ще раніше кияни та гості столиці змогли ознайомитися з рідкісною колекцією робіт митця «Сюїта Воллара» (фр. Suite Vollard) на виставці в період 26 жовтня — 16 грудня 2007 року, організованій спільними зусиллями Національного художнього музею України, Посольства Королівства Іспанія в Україні та низки спонсорів, а також, передусім, завдяки сприянню іспанського фонду ICO, якому належить зазначена колекція і представники якого тривалий час збирали її по розрізнених зібраннях окремих власників. Колекція «Сюїта Воллара» — це 97 сюжетних офортів і три портрети артдилера Амброїза Воллара, створені у 1-й половині 1930-х років. Можна лише відчути подив і повагу до зусиль співробітників Фонду ICO, яким вдалося повністю зібрати колекцію са́ме цих робіт.

Насправді, як це повторювалося не раз у житті та творчій кар'єрі Пабло Пікассо, цей період і роботи, створені під час нього, стали поворотними у творчості митця. Саме тоді Пікассо звернувся до невластивих йому в раніших творчих пошуках традицій класицизму. Крім того, тематика робіт цього періоду — тавромахія і класичні грецькі міфи виявиться улюбленою для митця упродовж усього його життя, до неї він постійно звертатиметься. Конкретно колекція «Сюїта Воллара» стала відновленням перерваної ще в 1910-х роках співпраці Пабло Пікассо і Амброїза Воллара — одного зі знавців мистецтва і артдилерів, що, власне, відкрили геніального художника світові. Після 20-річ­ного мовчання, так і не прийнявши кубізму Пікассо, уже літній (70-річний з лишком) Воллар неочікувано змінив своє ставлення до Пікассо і запросив худож­ника погостювати на своїй розкішній заміській віллі — саме там і було створено більшість з офортів, відомих надалі під загальною назвою «Сюїта Воллара»[77].

Пабло Пікассо присутній і в сучасній мас-культурі України. 14 червня 1997 року у Львові було відкрито арт-клуб «Picasso», який за понад 10-ліття існування став одним з найпопулярніших у місті, також відомий своїми мистецькими акціями[78]. А до свого 12-ліття клуб виготовив та встановив 13 червня 2009 року коло входу на вулиці Зеленій перший в Україні пам'ятник Пікассо[79]. Художника зображено з голим торсом, у шортах та босоніж. Він стоїть й курить цигарку, кінчик якої світиться червоним полум'ям. У клубі «Picasso» пояснили такий вибір вигляду пам'ятника тим, що таким художник зазнімкований на багатьох світлинах[80].
Пам'ятник Пікассо у Львові
Виноски

↓ Показувати повністю

Піка́ссо — на іспанський манер; Пікассо́ — на французький, тож обидва варіанти наголошування правильні.
Картина Пікассо встановила черговий рекорд вартості (рос.)
Ім'я Пабло Пікассо при хрещенні дещо відрізняється від записаного в метриці — див. On-line Picasso Project
Fermigier André Picasso. Le Livre de Poche, Série Art. Paris, Librairie Génerale Française, 1969 ISBN 2-253-02455-4 (фр.)
Biografía, 1889 (англ.)
Fermigier, 1969, стор. 11-12
Online Picasso Project // 1895 (англ.)
Online Picasso Project//Biografía, 1896 (англ.)
Online Picasso Project // 1897
Fermigier, 1969, стор. 12-13
Fermigier, 1969:9
Fermigier, 1969:14-15
Online Picasso Project // 1899 (англ.)
Fermigier, 1969:17-21
Online Picasso Project // 1901 (англ.)
Online Picasso Project // 1901 (англ.)
Fermigier, 1969:21-23
Fermigier, 1969:28-31
La muerte de Casagemas (1901) на сайті Паризького Музею Пікассо
Online Picasso Project // 1901
Fermigier, 1969:26
Online Picasso Project // 1901
Online Picasso Project // 1902 (англ.)
La vie (La vida) (1903) (англ.)
Fermigier, 1969:36
Online Picasso Project // 1904 (англ.)
Fermigier, 1969:45,46
Online Picasso Project // 1905 (англ.)
Online Picasso Project // 1905 (англ.)
Online Picasso Project // 1906 (англ.)
André Fermigier, Picasso, 1969, стор. 80
Fermigier, 1969:75
Online Picasso Project // Портрет Г.Стайн (англ.)
Біографія Пабло Пікассо на www.pablo-ruiz-picasso.net // Африканський період (англ.)
Online Picasso Project // Автопортрет з палітрою (англ.)
Fermigier, 1969:58
Примітка: Амброїз Воллар придбав студію Пікассо, і кожний з подружжя отримав свою частку грошей — вже від середини осені Фернанда жила сама у власному помешканні.
Online Picasso Project // 1907 (англ.)
Juana Libedinsky English Breakfast: el pensamiento británico de hoy (ісп.)
Online Picasso Project // 1908 (англ.)
Online Picasso Project // Composición con cabeza de muerto (1908)
Online Picasso Project // Tres mujeres (1908)
Online Picasso Project // роботи 1908 року
Online Picasso Project // 1909 (англ.)
Online Picasso Project // Твори 1909 року
Online Picasso Project // Portrait d'Ambroise Vollard (1910)
Online Picasso Project // Portrait de Wilhelm Uhde (1910)
Penrose, 1981:162-165
Online Picasso Project // 1910 (англ.)
Fermigier, 1969:95-96
Online Picasso Project // 1911 (англ.)
Біографія Пабло Пікассо на www.pablo-ruiz-picasso.net // Кубізм (1909–1917) (англ.)
Біографія Пабло Пікассо на www.pablo-ruiz-picasso.net // Неокласицизм (1918—1925) (англ.)
Біографія Пабло Пікассо на www.pablo-ruiz-picasso.net // Сюрреалізм (англ.)
Picasso y los portrait by William Rubin, ediciones Flammarion, 1996, стор.61.
González — Picasso Dialoguecatalogue de la exposición a Mataderos Toulouse, editado por la Centre Georges Pompidou y Reunión de Museos Nacionales, 1999, стор.138-141, ISBN 2-85850-957-3.
Біографія Пабло Пікассо на www.pablo-ruiz-picasso.net // Війна в Іспанії. Герніка. II Світова війна (1937–1945). (англ.)
У це ж приміщення помістив дію свого роману Le Chef d'Oeuvre inconnu Оноре Бальзак.
Примітка: Твори мистецтва на той час були вивезені з музею у таємне певне місце, і тому Пікассо коментував цю обставину напівжартома: «Я директор порожнього музею !»
Online Picasso Project // 1937 (англ.)
Біографія Пабло Пікассо на www.pablo-ruiz-picasso.net // Після війни (1945-1960-і). (англ.)
Online Picasso Project // 1948 (англ.)
Франсуаза стала другою жінкою за всю історію ведення мистецького бізнесу впливовим арт-агентом Канвайлером, з якою він уклав угоду
Online Picasso Project // 1949 (англ.)
Біографія Пабло Пікассо на www.pablo-ruiz-picasso.net // Останні роки (1960–1973). (англ.)
Дмитрий Минченок Покойный юмор // журнал «Атмосфера» № 74 за 29 травня 2008 року (рос.)
Говдя О. М. Пікассо Пабло // Українська радянська енциклопедія : у 12 томах / за ред. М. Бажана. — 2-ге вид. — К. : Головна редакція УРЕ, 1974–1985., Том 8., К., 1982, стор. 369
Інф. на news.bigmir.net
Пікассо — знову найдорожчий // «Україна Молода» № 081 за 6 травня 2010 року
За підробку картини Пікассо антиквар може отримати 45 років тюремного ув'язнення, інф. на www.timeua.info за 11-01-2007 (рос.)
Голіцина Наталя (м. Лондон) Геній підробки. «Кожна десята картина XX століття — фальшивка». Великий фальсификатор Джон Майат ділиться секретами створення підроблених шедеврів. // «Огоньок» № 47 за 20-26 листопада 2006 року (рос.)
Пенсіонер у Франції — володар скарбів Пікассо // інф. за 30 листопада 2010 року від Кореспондент.net
Бернар Женье Світовий художник Пікассо // переклад з французької Бориса Карпова статті в Le Nouvel Observateur за 14-20 червня 2007 року на www.infrance.ru Про Францію російською (російськомовний веб-ресурс про Францію) (рос.)
Опис парфумів Paloma Picasso на bt-parfum.com.ua (рос.)
Гончарова Наталя, Рахманіна Анастасія, Борисова Марта Звідкіля Луври беруться // «Газета по-Киевски» за 24 вересня 2009 року (рос.)
Повернення імен (фоторепортаж) // «УНІАН-Харків», інформація та фото за 9 липня 2010 року
Константинова Катерина Пабло Пікассо: закохане «чудовисько» // матеріал з «Дзеркало тижня» № 41 (670) 3 — 10 листопада 2007
Про клуб «Picasso» на www.v.lviv.ua
Новини PikArt Group — перевірено 24.06.2009

    «Лео Поліс» (безкоштовний додаток до газети Високий Замок — № 24 (146). 18 червня 2009.

Джерела, посилання і література
Пабло Пікассо
на сестринських проектах Вікіпедії
Painting, sculpture & architecture.gif 	Портал «Мистецтво»
q: 	Цитати у Вікіцитатах?
Commons-logo.svg 	Пабло Пікассо у Вікісховищі?

    Бабин А. А. Некоторые проблемы позднего творчества Пикассо // в кн. Iberica. Культура народов Пиренейского полуострова в ХХ в., Л.: «Наука» (ленинградское отделение), 1989. С. 193–212
    Говдя О. М. Пікассо Пабло // Українська Радянська Енциклопедія. — 2-е видання. — Т. 8. — Київ, 1982., стор. 369
    Костін В. Світ Пабло Пікассо // «Всесвіт» № 10 за 1981 рік
    Пикассо. Сборник статей о творчестве., М., 1957 (рос.)
    Графика Пикассо. Альбом., М., 1968
    Дмитриева Н. А. Пикассо., М., 1971 (рос.)
    Балабко О. З Ніцци до Мужена. Від Башкирцевої до Винниченка: Есеї, п'єса. — К.: Факт, 2007. — 192 с. — іл.
    Балабко О. В. «Київ, Іринінська, Лифарям…». Повість за листами митця — Чернівці: Букрек, 2011. — 236 с.: іл.
Віктор Гюго
Матеріал з Вікіпедії — вільної енциклопедії.
Віктор-Марі Гюго
фр. Victor-Marie Hugo
Віктор Гюґо
Віктор Гюґо
Дата народження 	26 лютого 1802
Місце народження 	Безансон, Франція
Дата смерті 	22 травня 1885 (83 роки)
Місце смерті 	Париж, Франція
Національність 	француз
Громадянство 	Франція Франція
Мова творів 	французька
Рід діяльності 	прозаїк
Жанр 	драматургія
Magnum opus: 	Собор Паризької Богоматері; Знедолені
Автограф: 	Автограф

Commons-logo.svg Віктор-Марі Гюго у Вікісховищі

Wikiquote-logo.svg Віктор-Марі Гюго у Вікіцитатах

Wikisource-logo.svg Віктор-Марі Гюго у  Вікіджерелах

Вікто́р-Марі Гюго (фр. Victor-Marie Hugo, МФА: [viktɔʁ maʁi yˈɡo]; народився 26 лютого 1802, в м. Безансон, у Франції  і помер 22 травня 1885, в Парижі) — французький письменник, драматург, поет, публіцист, громадський діяч. Член Французької академії (1841).

Творчість Гюго дуже різноманітна: романи, лірична поезія, драми у віршах і прозі, політичні промови в Палаті перів, численні листи.

Віктор Гюго вклав значний внесок в оновлення поезії і театру як лідер течії романтизму у французькій літературі. Він також дозволив багатьом поколінням розвинути думку, що ідеологічна позиція письменника в політичному житті завдяки численним зобов'язанням прирікає його на вигнання.

У період, що передував революції 1848, Гюго майже повністю закинув художню творчість і активізувався як політичний діяч. Він став переконаним республіканцем і після 1848 брав активну участь у боротьбі за збереження і зміцнення республіканського ладу.

Зміст

    1 Біографія
        1.1 Вигнання та тріумф
        1.2 Останнє бажання
    2 Творчість
        2.1 Романи
        2.2 Поеми
    3 Вибрані твори
        3.1 Романи
        3.2 Драматургія
        3.3 Поезія
        3.4 Збірки поезій
        3.5 Публіцистика та есе
        3.6 Живописні твори
    4 Українські переклади
    5 Пам'ять
    6 Література
    7 Див. також
    8 Джерела та посилання

Біографія

Віктор Гюґо — син генерала наполеонівської армії Леопольда Сигізбера Гюґо (1773—1828), якому був наданий титул графа, за сімейною традицією Жозефом Бонапартом, королем Іспанії, і Софії Требюше (1772—1821). Молодший син в сім'ї з трьох дітей після Абеля Жозефа Гюґо (1798—1853) і Євгена Гюґо (1800—1837). Його дитинство минуло в Парижі. Часті перебування в Неаполі та Іспанії внаслідок військових призначень батька позначається на його ранньому віці. 1811 року він зі своїм братом Євгеном вчиться в релігійному закладі Мадрида, Коледжі для Дворян. 1813 року він поселився в Парижі з матір'ю, яка розлучилася з його батьком. У липні 1816, у віці 14 років, Віктор написав у своєму щоденнику: «Я хочу бути Шатобріаном або ніким.»
Гюґо в молодості

1817 року він взяв участь у конкурсі літературної академії в Тулузі. Через два роки він став лауреатом цієї академії. 1819 року він одержав Золоту лілію за «Оду» на честь встановлення статуї Генріх IV і 1820 року одержав Гвоздику як заохочувальний приз за іншу оду: «Мойсей на Нілі».

Перша збірка молодого поета «Оди й різні вірші» (1822) здобула схвалення короля Людовика XVIII: Віктор Гюґо був нагороджений щорічною рентою в 1200 франків, що дозволило йому одружитися з Адель. 1823 року він видав свій другий роман «Ган ісландець», написаний в руслі «готичної» традиції. Це означало зближення з романтизмом, що відбилося і в літературних зв'язках: друзями Гюго стали Альфред де Віньї, Шарль Нодьє, Еміль Дешан і Альфонс де Ламартін. Незабаром вони утворили групу Сенакль при журналі «Мюз франсез», який мав яскраво виражену романтичну спрямованість. Особливо теплими були стосунки між Гюго і Шарлем Сент-Бевом, що опублікував у ще одному романтичному виданні — журналі «Глоб» — хвалебну рецензію на «Оди і балади» (1826).

1827 року Віктор Гюґо випустив п'єсу «Кромвель», яка виявилася дуже довгою для постановки на сцені, проте її знаменита «Передмова» стала кульмінацією всіх тодішніх суперечок у Франції про принципи драматичного мистецтва. Віддавши захоплену хвалу шекспірівському театру, Гюго обрушився на класицистські єдності часу, місця та дії, виступив на захист поєднання піднесеного з гротеском і висунув вимогу використовувати гнучкішу систему віршування, відмовившись від олександрійського дванадцятисложника. Ця п'єса, а також пройнята гуманістичними ідеями повість «Останній день засудженого» (1829) і поетична збірка «Східні мотиви» (1829) принесли Гюго славу.

Період з 1829 по 1843 роки виявився для Гюґо надзвичайно продуктивним. 1829 року з'явилася п'єса «Маріон Делорм», заборонена цензурою через невтішне зображення Людовика XIII. Менше ніж за місяць Гюго написав свою другу драму — «Ернані». За скандальною постановкою 25 лютого 1830 року послідували інші, такі ж гучні. «Битва за Ернані» завершилася не тільки тріумфом автора п'єси, а й остаточною перемогою романтизму: «Бастилія класицизму» у сфері драматургії була зруйнована. Не менший резонанс мали і наступні п'єси, зокрема, «Король бавиться» (1832) і «Рюи Блаз» (1838).

Особливе місце у творчості письменника займає «Собор Паризької Богоматері» (1831), оскільки тут він вперше продемонстрував свої чудові можливості в прозі. Як і в драмах цього періоду, персонажі роману змальовані за допомогою романтичної символізації: це виняткові характери в надзвичайних обставинах; емоційні зв'язки виникають між ними миттєво, а їх загибель обумовлена ​​фатумом, який служить способом пізнання дійсності, бо в ньому відбивається протиприродність «старого ладу», ворожого людської особистості. У цей же період досягає повної зрілості і поетичний дар Гюго.

Збірники ліричних віршів Віктора Гюґо — «Осіннє листя» (1831), «Пісні сутінок» (1835), «Внутрішні голоси» (1837), «Промені і тіні» (1840) — виникли значною мірою завдяки особистим переживанням. У цей час у житті Гюго відбулися важливі події: Сент-Бев закохався в його дружину, а сам він перейнявся пристрастю до актриси Жюльєт Друе. 1841 року літературні заслуги Гюго отримують, нарешті, визнання Французької Академії, куди його обирають після кількох невдалих спроб.

1842 року письменник видав книгу подорожніх нотаток «Рейн» (1842), в якій виклав свою програму інтернаціональної політики, закликаючи до співпраці між Францією та Німеччиною. Незабаром після цього поет пережив страшну трагедію: 1843 року його улюблена дочка Леопольдіна та її чоловік Шарль Вакр потонули під час корабельної аварії на Сені. Віддалившись на час від суспільства, Гюго став обдумувати план великого соціального роману під умовною назвою «Негаразди». Робота над книгою була перервана революцією 1848 року: Гюго вступив в сферу активної політики і був обраний до Національної Асамблеї.
Вигнання та тріумф

Після державного перевороту 2 грудня 1851 року письменник зник у Брюсселі, звідти перебрався на острів Джерсі, де провів три роки, а в 1855 — на острів Гернсі. За час довгого вигнання Віктор Гюґо створив найбільші свої твори. 1852 року була опублікована публіцистична книга «Наполеон Малий», а 1853 з'явилися «Відплати» — віршована сатира з нищівною критикою Наполеона III і всіх його поплічників.
Гюґо під час перебування на Джерсі

1856 року вийшла збірка «Споглядання» — лірична поезія Гюґо, а 1859 було видано перші два томи «Легенди століть», які затвердили його славу великого епічного поета. У 1860—1861 Віктор знову звернувся до роману «Негаразди», значно переробивши його і розширивши. Книга була надрукована 1862 року під назвою «Знедолені». Популярність здобули такі персонажі як благородний каторжник Жан Вальжан, засуджений за крадіжку буханця хліба, що перетворився на звіра і відродився до нового життя завдяки милосердю доброго єпископа; інспектор Жавер, який переслідує колишнього злочинця і втілює собою бездушне правосуддя; жадібний шинкар Тенардье і його дружина, катують сирітку Козетту; закоханий в Козетту юний ентузіаст-республіканець Маріус; паризький шибеник Гаврош, героїчно загинув на барикадах.

У період свого перебування на Гернсі Гюґо опублікував книгу «Вільям Шекспір» (1864), збірку віршів «Пісні вулиць та лісів» (1865), а також два романи — «Трудівники моря» (1866) і «Людина, яка сміється» (1869). Перший з них відображає перебування Гюго на Нормандських островах: головний герой книги, наділений найкращими рисами національного характеру, проявляє надзвичайну стійкість і наполегливість у боротьбі з океанської стихією. У другому романі Гюго звернувся до історії Англії в епоху царювання королеви Анни. В основі сюжету лежить історія лорда, в ранньому дитинстві проданого торговцям людьми, які перетворили його обличчя в вічну маску сміху. Він їздить по країні в якості мандрівного актора разом з притулком його старим і сліпий красунею, а коли йому повертають титул, виступає в палаті лордів з промовою на захист знедолених під знущальний регіт аристократів. Покинувши чужий йому світ, він вирішив повернутися до колишнього мандрівного життя, але смерть коханої наводить його у відчай, і він кинувся в море.
Гюґо 1883 року

Після краху режиму Наполеона III 1870 року, на самому початку Франко-прусської війни, Віктор Гюґо повернувся до Парижа в супроводі вірної Жульєтт. Протягом багатьох років він втілював опозицію імперії і перетворився на живий символ республіки. Нагородою йому стала оглушливо урочиста зустріч. Маючи можливість залишити столицю перед наступом ворожих військ, він вважав за краще залишитися в обложеному місті.

Обраний у Національну Асамблею 1871 року, Гюґо незабаром склав з себе депутатські повноваження на знак протесту проти політики консервативного більшості. 1872 року Віктор видав збірник «Грозний рік», що свідчить про втрату ілюзій щодо Німеччини, до союзу з якою він закликав Францію починаючи з 1842 року.

1874 року Гюґо, абсолютно байдужий до нових віянь в прозі, знову звернувся до історичного роману, написавши «Дев'яносто третій рік». Незважаючи на безліч точних відомостей про революційної Франції, в романі знову переважає романтична символізація: один з героїв втілює нещадність до контрреволюціонерів, а другий — милосердя, яке вище всіх цивільних чвар; революцію ж письменник іменує «очисним горнилом», де паростки нової цивілізації пробиваються крізь хаос і морок.

У віці 75 років Віктор Гюґо видав не тільки другу частину «Легенди століть», але і збірник «Мистецтво бути дідом», на створення якого його надихнули онуки Жорж і Анна. Заключна частина «Легенди століть» вийшла 1883 року. У тому ж році Жульєтта Друе померла від раку, і ця втрата підкосила сили Гюґо.

Після смерті Віктор Гюґо удостоївся державних похоронів, і його останки були поміщені в Пантеон — поруч з Вольтером і Руссо.
Останнє бажання

В якості останньої волі Гюґо залишив п'ять речень, які він попросив опублікувати:

    Я залишаю 50 000 франків для бідних.

    Оригінальний текст (фр.)

    Я хочу бути похованим у їхньому катафалку.

    Оригінальний текст (фр.)

    Я відмовляюсь від промов усіх церков [на похоронах].

    Оригінальний текст (фр.)

    Прошу молитися за всі душі.

    Оригінальний текст (фр.)

    Я вірю в Бога.

    Оригінальний текст (фр.)

Творчість
Романи

«Собор Паризької Богоматері»

Задум роману «Собор Паризької Богоматері» з'явився 1828; саме цим роком датований план твору, в якому вже намічені образи циганки Есмеральди, закоханих в неї поета Гренгуа і Абата Клода Фролло. По цьому первинному плану Гренгуа рятує Есмеральду, кинуту за наказом короля в залізну клітку, в той час, як Фролло, розшукавши Есмеральду в таборі циган, зраджує її в руки катів. Пізніше, Гюґо дещо змінив задум і план роману. На початку 1830 в нотатках на берегах рукопису вперше з'являється ім'я капітана Феба де Шатопера.

«Знедолені»

Роман складається з 5 частин. Опублікований 1862 року в Брюсселі в Лакруа та в Парижі у Мішеля Леві. Роман є величезним соціальним полотном з різноманітними персонажами від хлопчика-жебрака до короля. Оповідь вибудовується навколо постаті Жана Вальжана, сюжетна лінія якого перетинається з долями інших знедолених: робітниця Фантіна, її дочка Козетта, пожадливі й нещирі Тенард'є, що знущаються з Фантіни й Козетти, Маріус, який закохується в Козетту, хлопчик Гаврош, що гине на барикадах. Роман є одним з найкращих зразків романтизму в прозі. З першого видання «Знедолені» мали великий, світовий успіх: переклади на всі основні мови світу, численні екранізації та театральні постановки.
Поеми

«Мазепа» — 1828 року, натхненний поемою Д. Байрона та творчістю, Луї Буланже Гюґо написав твір під назвою «Mazeppa». Він увійшов до збірки «Поезія сходу» (Les Orientales, 1829). Як епіграф до поеми він узяв перший рядок твору Байрона — Away! — Away!

Так само, як Байрон, Гюґо теж наголошує на відстані, що лежить між цінностями українського героя і західним читачем. Проте прагнення романтичного героя до свободи — це не єдина роль Мазепи Гюґо. У першій частині поеми Гюґо наголошує на зв'язку між людиною і природою, що її оточує — українською природою, хоча Україна не згадується протягом усієї подорожі. Проте в останніх рядках першої частини Гюґо повідомляє читача про майбутнє героя, а саме: одного дня його зроблять провідником України (prince … de l'Ukraine у французькому тексті). Дикий скакун Мазепи помирає. Лише коли українця відв'язують від трупа, він спроможний досягти вершини — стати гетьманом.

Цей символізм Гюґо розкриває у другій частині поеми. Він пояснює, що Мазепа — це символ митця, що прив'язаний до спини Генія. Митець намагається звільнитися від пут Генія, але не може. Геній відносить митця з реального світу. Природа перешкоджає цим скачкам, бо не розуміє митця. Політ Генія — тобто коня — несе митця з банального світу на межу ідеалу.
Вибрані твори
Романи

    «Бюг Жаргаль» (Bug Gargal, 1820)
    «Ган Ісландець» (Han d'Islande, 1823)
    «Останній день засудженого» (Le Dernier Jour d'un condamné, 1829)
    «Собор Паризької Богоматері» (Notre-Dame de Paris, 1831).
    «Клод Ге» (Claude Gueux, 1834)
    «Знедолені» (Les Misérables, 1845—1862).
    «Трудівники моря» (Les Travailleurs de la mer, 1866).
    «Людина, що сміється» (L'Homme qui rit, 1869).
    «Дев'яносто третій рік» (Quatrevingt-treize, 1874).

Драматургія

    Інес де Кастро (Inez de Castro, 1820)
    Кромвель (Cromwell, 1827).
    Емі Робсарт (Amy Robsart, 1828, опублікована 1889).
    Ернані (Hernani, 1830).
    Маріон Делорм (Marion Delorme, 1831).
    Король бавиться (Le Roi s'amuse, 1832).
    Лукреція Борджіа (Lucrèce Borgia, 1833).
    Марія Тюдор (Marie Tudor, 1833).
    Анджело, тиран Падуанський (Angelo, tyran de Padoue, 1835).
    Рюи Блаз (Ruy Blas, 1838).
    Бурґграфи (Les Burgraves, 1843).
    Торквемада (Torquemada, 1882).
    Вільний театр. Малі п'єси і фрагменти (Théâtre en liberté, 1886).

Поезія

    Оди та поетичні дослідження (Odes et poésies diverses, 1822)
    Оди (Odes, 1823)
    Нові оди (Nouvelles Odes, 1824)
    Оди та балади (Odes et Ballades, 1826)
    Східні мотиви (Les Orientales, 1829)
    Осіннє листя (Les Feuilles d’automne, 1831)
    Пісні сутінок (Les Chants du crépuscule, 1835)
    Внутрішні голоси (Les Voix intérieures, 1837)
    Промені та тіні (Les Rayons et les ombres, 1840)
    Відплата (Les Châtiments, 1853)
    Споглядання (Les Contemplations, 1856)
    Пісні вулиць і лісів (Les Chansons des rues et des bois, 1865)

	

    Грізний рік (L’Année terrible, 1872)
    Мистецтво бути дідом (L’Art d'être grand-père, 1877)
    Тато (Le Pape, 1878)
    Революція (L'Âne, 1880)
    Чотири вітри духу (Les Quatres vents de l’esprit, 1881)
    Легенда віків (La Légende des siècles, 1859, 1877, 1883)
    Кінець Сатани (La fin de Satan, 1886)
    Бог (Dieu, 1891)
    Всі струни ліри (Toute la lyre, 1888, 1893)
    Похмурі роки (Les années funestes, 1898)
    Останній сніп (Dernière Gerbe, 1902, 1941)
    Океан (Océan. Tas de pierres, 1942)

Збірки поезій

    Œuvres complètes de Victor Hugo, Édition définitive d’après les manuscrits originaux — édition ne varietur, 48 vv., 1880—1889
    Зібрання творів: у 15 т. — М.: Гослитиздат, 1953—1956.
    Зібрання творів: у 10 т. — М.: Правда, 1972.
    Зібрання творів: у 6 т. — М.: Правда, 1988.
    Зібрання творів: у 6 т. — Тула: Сантакс, 1993.
    Зібрання творів: у 4 т. — М.: Литература, 2001.
    Зібрання творів: у 14 т. — М.: Терра, 2001—2003.

Публіцистика та есе

    Етюд про Мірабо (Étude sur Mirabeau, 1834).
    Літературні та філософські есе (Littérature et philosophie mêlées, 1834)
    Рейн. Листи до друга (Le Rhin, 1842).
    Наполеон Малий (Napoléon le Petit, 1852).
    Листи Луї Бонапарту (Lettres à Louis Bonaparte, 1855).
    Вільям Шекспір ​​(William Shakespeare, 1864).
    Париж (Paris-Guide, 1867).
    Голос з Гернсе (La voix de Guernsey, 1867).
    До вигнання (Avant l'exil, 1875).
    Під час вигнання (Pendant l'exil, 1875).
    Після вигнання (Depuis l'exil, 1876, 1889).
    Історія одного злочину (Histoire d'un crime, 1877-1878).
    Фанатики і релігія (Religions et religion, 1880).
    Мої сини (Mes Fils, 1874).
    Архіпелаг Ла Манш (L'Archipel de la Manche, 1883).
    Що я бачив (Choses vues, 1887, 1900).
    Альпи і Піренеї (Alpes et Pyrénées, 1890).
    Франція і Бельгія (France et Belgique, 1892).
    Післямова до мого життя (Post-scriptum de ma vie, 1901).

Живописні твори

    Сутінки (Джерсі 1853-1855)

    Місто з мосту Тамблдаун (1847)

    Скеля Ермітаж серед уявного пейзажу

    Спрут з ініціалами V. H. (1866)

    Долина Ур де Бівель, Люксембург (1871)

    Маяк

Українські переклади
Бюст Гюго у виконані Родена

Українською мовою перекладено майже всі романи, драми та вірші Гюґо. Багато зробив для популяризації його творчості в Україні Іван Франко, який високо цінив соціальні повісті «Останній день смертника» (1929), «Клод Ге» (1934). Франко переклав 8 віршів із збірки «Кари», 11 віршів із інших збірок, уривок із роману «Знедолені» під назвою «Ватерлоо», фрагмент антиклерикальної драми «Торквемада». Він також написав статтю «Сотні роковини народження В. Гюго».
Поштова марка СРСР, 1952

Твори Гюго перекладали також Леся Українка, Олена Пчілка, Михайло Старицький, Павло Грабовський, Максим Рильський, Микола Бажан, Борис Тен, Михайло Рудницький, Віктор Шовкун, Сава Голованівський та ін.
Пам'ять

    Будинок-музей Віктора Гюго в Парижі.
    Пам'ятник в Сорбонні роботи Лорана Маркеста.
    Будинок-музей Віктора Гюго в Люксембурзі. Бюст Гюго, створений Роденом.
    Пам'ятник Гюго в Ермітажі. Автор - Лоран Маркест. Дар мерії Парижа Москві.
    Вулиця Віктора Гюго в Твері, затверджена рішення Тверської міської Думи 20 вересня 2011 року.
    На честь Гюго названий кратер на Меркурії.

Література

↓ Показувати повністю

    Мелещенко, Олександр Костянтинович. Публіцистика Віктора Гюго (1802-1885): навч.-метод. комплекс: Навч. посібник; Хрестоматія; Теми рефератів, тести: Для студ.-журналістів і філологів / О. К. Мелещенко. - К. : ПВП "Задруга", 2003. - 216 с. - Бібліогр.: с. 215-216.
    Поетика романтичного історичного роману: "Собор Паризької богоматері" В.Гюго: автореф. дис... канд. філол. наук: 10.01.06 / Постова Надія Серафимівна ; Донецький національний ун-т. - Донецьк, 2002.
    Евнина Е. М. Виктор Гюго. — М.: Наука, 1976. — (Из истории мировой культуры)
    Карельский А. В. Гюго // История всемирной литературы. Т. 6. М.: Наука, 1989.
    Сафронова Н. Н. Виктор Гюго. — Биография писателя. Москва «Просвещение». 1989.
    Трескунов М. С. Роман Виктора Гюго «Девяносто третий год». — М.: Худ. лит., 1981. — (Массовая ист.-лит. б-ка)
    Hugo Adèle. Victor Hugo Raconté par un Témoin de sa Vie, avec des Oeuvres Inédites, entre autres un Drame en Trois Actes: Iñez de Castro, 1863
    Josephson Matthew. Victor Hugo, a Realistic Biography, 1942
    Maurois André. Olympio: La vie de Victor Hugo, 1954
    Pironué Georges. Victor Hugo romancier; ou, Les Dessus de l’inconnu, 1964
    Houston John P. Victor Hugo, 1975
    Chauvel A.D. & Forestier M. Extraordinary House of Victor Hugo in Guernsey, 1975
    Richardson Joanna. Victor Hugo, 1976
    Brombert Victor. Victor Hugo and the Visionary Novel, 1984
    Ubersfeld Anne. Paroles de Hugo, 1985
    Guerlac Suzanne. The Impresonal Sublime, 1990
    Bloom Harold, ed. Victor Hugo, 1991
    Grossman Kathryn M. «Les Miserables»: Conversion, Revolution, Redemption, 1996
    Robb Graham. Victor Hugo: A Biography, 1998
    Frey John A. Victor Hugo Encyclopedia, 1998
    Halsall Albert W. Victor Hugo and the Romantic Drama, 1998
    Hovasse Jean-Marc. Victor Hugo. Avant l’exil 1802—1851, 2002
    Kahn Jean-François. Victor Hugo, un révolutionnaire, 2002
    Martin Feller, Der Dichter in der Politik. Victor Hugo und der deutsch-französische Krieg von 1870/71. Untersuchungen zum französischen Deutschlandbild und zu Hugos Rezeption in Deutschland. Marburg 1988.
    Tonazzi Pascal, Florilège de Notre-Dame de Paris (anthologie), Editions Arléa, Paris, 2007, ISBN 2-86959-795-9
    Hovasse Jean-Marc, Victor Hugo II : 1851—1864, Fayard, Paris, 2008

Див. також

    2106 Гюго — астероїд, названий на честь літератора.

Джерела та посилання
Віктор Гюго
на сестринських проектах Вікіпедії
Portal.svg 	Портал «Біографії»
q: 	Цитати у Вікіцитатах?
Wikisource-logo.svg 	Теми у Вікіджерелах?
Commons-logo.svg 	Віктор Гюґо у Вікісховищі?

    Твори Віктора Гюґо на Читанці
    Українська радянська енциклопедія : у 12 томах / за ред. М. Бажана. — 2-ге вид. — К. : Головна редакція УРЕ, 1974–1985.
    Матвіїшин В. Г. Гюго Віктор Марі // Українська літературна енциклопедія. — Т. 1. — К., 1988. — С. 529.
    Гюґо Віктор-Марі // УСЕ Універсальний словник-енциклопедія. — 4-е видання. — 2006. — С. 338.
    Іван Мазепа – натхненник європейського романтизму
    Віктор Гюґо. Собор Паризької Богоматері
    Коротка біографія та бібліографія на сайті Французької академії (фр.)

Йоганн Вольфганг фон Гете
Матеріал з Вікіпедії — вільної енциклопедії.
(Перенаправлено з Гете)
Йоганн Вольфґанґ фон Ґете
нім. Johann Wolfgang von Goethe
Der junge Goethe, gemalt von Angelica Kauffmann 1787.JPG
Народився 	28 серпня 1749
Франкфурт-на-Майні Священна Римська Імперія
Помер 	22 березня 1832 (82 роки)
Веймар
гострий інфаркт міокарда
Поховання 	Q315764?
Громадянство 	Франкфурт-на-Майні і Герцогство Саксен-Веймар-Ейзенахське
Національність 	німець
Ім'я при народженні 	Йоганн Вольфганг Фон Ґете
Діяльність 	поет, прозаїк, драматург, мислитель і натураліст
Alma mater 	Лейпцизький університет і Страсбурзький університет
Конфесія 	Лютеранство
Родичі 	Дружина,брат
Автограф 	Signature of Johann Wolfgang von Goethe.svg
Нагороди 	
Орден Святої Анни
	
Кавалер Великого Хреста ордена Почесного легіону
	
Орден Громадянських заслуг Баварської корони
	
Командор ордена Леопольда (Австрія)

Йо́ганн Во́льфґанґ фон Ґе́те (нім. Johann Wolfgang von Goethe МФА: [ˈjoːhan ˈvɔlfɡaŋ fɔn ˈɡøːtə]( слухатиді); 28 серпня 1749, Франкфурт-на-Майні—22 березня 1832, Веймар) — німецький поет, прозаїк, драматург, мислитель і натураліст. Вважається засновником сучасної німецької літератури, був лідером романтичного руху «Буря і натиск». У галузі ботаніки вважається засновником порівняльної морфології рослин.

Зміст

    1 Життєпис
        1.1 Буря і натиск
        1.2 Веймарський період
    2 Фауст
    3 Ґете-натураліст
    4 Нащадки Ґете
    5 Переклади Ґете в Україні
    6 Бібліографія
        6.1 Основні художні твори
        6.2 Наукові праці
    7 Ґете у світовому мистецтві
        7.1 Екранізація творів Ґете
    8 Нагороди
    9 Вшанування пам'яті
    10 Література
    11 Посилання
        11.1 Твори
    12 Посилання у тексті

Життєпис
Будинок у Франкфурті-на-Майні, в якому народився Гете
Йоганн Каспар Ґете, мініатюра Георга Фрідріха Шмолля, 1775

Йоганн Вольфґанґ фон Ґете народився у старому німецькому торгівельному місті Франкфурті-на-Майні у сім'ї заможного бюргера Йоганна Каспара Ґете (1710—1782), імперського радника, колишнього адвоката. Мати — Катерина Елізабет Ґете (уроджена Текстор; 1731—1808). Батько Ґете був педантичною, вимогливою, неемоційною, але чесною людиною. Від нього сину передалася тяга до знань. Мати прищепила своєму синові любов до створення історій, вона була для Ґете прикладом сердечної теплоти та мудрості. Одним з прямих предків Ґете по материнській лінії (у десятому поколінні) був видатний німецький художник XVI століття Лукас Кранах (1472—1553), про що сам поет не знав.[1]

Гарно обставлений будинок мав велику бібліотеку, завдяки якій письменник рано познайомився з «Іліадою» Гомера, з «Метаморфозами» Овідія, прочитав в оригіналі твори Вергілія. Його батько був із тих, хто, не задовольнивши своїх амбіцій, намагався дати дітям більше можливостей і дав їм повноцінну освіту.

У 1765 Йоганн відправився в Лейпцизький університет, свою вищу освіту завершив в Страсбурзькому університеті в 1770 році, де захистив дисертацію на звання доктора права.

У Франкфурті Ґете серйозно захворів. За півтора року, які він пролежав у ліжку через декілька рецидивів, його відносини з батьком значно погіршилися.

Зустріч з Гердером, який ознайомив його зі своїми поглядами на поезію і культуру, була переломом у творчості Ґете. Він знайомиться з молодими письменниками (Ленц, Вагнер), у ньому прокидається зацікавлення народною поезією, вплив якої відчувається у вірші «Heidenröslein» (Степова трояндочка) та ін., а також зацікавлення Оссіаном, Гомером, Шекспіром (мова про Шекспіра — 1772). Він у захваті від пам'яток готики — «Von deutscher Baukunst D. M. Erwini a Steinbach» (Про німецьке мистецтво будування Ервіна фон Штайнбаха, 1771). Наступні роки проходять у інтенсивній літературній праці.

У 1775 році Ґете був запрошений до Карла Августа, герцога Саксен-Веймар-Ейзенаху. Він став першим міністром герцога, одержав титул таємного радника. Дослідник творчості Гете М. М. Вільмонт так пояснив мотиви цього вчинку: «Від'їжджаючи до Веймара, Ґете плекав надію домогтися радикального поліпшення суспільних відносин хоча б на невеликому клаптику німецької землі, у володіннях Карла-Августа, для того, щоб цей клаптик землі послугував зразком для всієї країни, і проведені там реформи стали б прологом загальнонаціональної перебудови німецького життя».[1] Переконавшись, що це було утопією, Ґете поступово обмежує свою державну службу, залишаючи за собою лише театр і навчальні заклади. Таким чином Ґете поселився у Веймарі, де він залишався до кінця свого життя.

1806 року Йоганн одружився з Крістіаною Вульпіус. До того часу вони вже мали кількох дітей.

6 березня 1832 Ґете застудився під час заміської прогулянки в екіпажі, а 22 березня поет помер у Веймарі. 26 березня труну з тілом Ґете помістили в герцогську усипальницю поруч з прахом Шиллера.[1]
Буря і натиск

У перших віршах й драмах Ґете відчувався деякий вплив наслідувальної салонної літератури. У 1770—75 він захоплювався демократичною естетикою Йоганна Готфріда Гердера, був тісно зв'язаний з рухом «Буря й натиск», боровся за національну самобутність німецької літератури.

Лірика Ґете цього періоду життєрадісна, близька до народної поезії, сповнена пантеїстичних настроїв («Побачення і розлука», «Дика троянда», «Травнева пісня», «Вечірня пісня художника» та ін.). В уривку «Прометей» (1773) виражений протест проти тиранії та релігійних догм, особливо значущий в умовах «ганебної політичної і соціальної епохи», яку переживала тоді відстала, феодально-роздроблена Німеччина. В основу новаторської історичної драми «Гьоц фон Берліхінген» (1773) покладено ідею об'єднання країни; тут вперше в німецькій драматургії 18 ст. поряд з героєм-бунтарем виступає народ.

Світову славу йому приніс роман «Страждання молодого Вертера» (1774), в якому відбилась глибока соціальна трагедія цілого покоління німецької молоді. Роман, багато в чому автобіографічний, користується величезним успіхом. Фігура головного героя народжує цілу хвилю наслідування аж до здійснення самогубства. У соціальній психології навіть з'явилося таке поняття як «ефект Вертера» (або «синдром Вертера») — масивна хвиля наслідуваних самогубств, які відбуваються після самогубства, широко висвітленого по телебаченню або інших ЗМІ.[2] На схилі років Ґете розповів у «Поезії і правді» про те, що він написав «Страждання юного Вертера», щоб звільнитися від думки про самогубство, яка переслідувала його.[3]
Веймарський період
Будинок-музей Ґете у Веймарі

З 1775 Ґете назавжди оселився у Веймарі, став міністром герцога Карла-Августа. У Веймарі Гете бере активну участь у політичному житті герцогства, він управляє військовою колегією, керує дорожнім будівництвом[4].

Розчарувавшись в індивідуалістичному бунтарстві «Бурі й натиску», Ґете мріяв про мирні суспільні реформи. У веймарський період особливо поглиблюються суперечності його світогляду. На це свого часу вказував Фрідріх Енгельс:

    «…Ґете то колосально великий, то дріб'язковий; то це непокірний, насмішкуватий геній, що зневажає світ, то обережний, усім задоволений, вузький філістер»[5].

«Веймарські класики»: Шиллер, Вільгельм і Александер фон Гумбольдти та Ґете

Прояви консервативних поглядів Ґете найбільше помітні в творах, спрямованих проти французької революції («Громадянин-генерал», 1793; «Герман і Доротея», 1797 та ін.). Усвідомлюючи закономірність виступу третього стану, який штурмом захопив Бастилію, Гете засуджував вади вождів повсталого Парижа і якобінський терор.

Проте в найкращих своїх творах він лишався вірним прогресивним ідеалам. Народні мелодії, щирі й гуманні почуття й далі звучать в його поезії 80-х. («Вільшаний король», «Міньйона» і т. д.). Під час подорожі до Італії Ґете завершує «Іфігенію в Тавриді» (1787) і героїчну трагедію «Егмонт» (1788), пройняту пафосом боротьби народу проти національного гноблення. Тоді ж формується класицизм Ґете. Захоплення античністю зближує його в 90-х з Йоганном-Фрідріхом Шиллером. Проте, як видно з «Римських елегій» (1790), «Корінфської нареченої» (1797) та інших творів, на відміну від Шиллера, Гете приваблював, насамперед, життєствердний, чужий аскетизмові характер античної культури.

У 1795—1796 Ґете пише роман «Роки навчання Вільгельма Мейстера», другу частину якого «Роки мандрувань Вільгельма Мейстера» він завершує в 1821—1829. В останній період свого життя Ґете працював над автобіографічною книгою «З мого життя. Поезія і правда» (1811—1831), створив ліричний цикл «Західно-східний диван» (1814), а також ряд розвідок з питань світової, зокрема слов'янської літератури й фольклору. Він виступав проти німецького романтизму, обстоював реалістичне мистецтво.
Пам'ятник Йоганну Вольфгангу фон Ґете у Берліні
Фауст

    Докладніше у статті Фауст (Ґете)

Найбільше художнє досягнення Ґете — грандіозна драматична поема «Фауст», над якою він працював майже все життя з 1773 по 1831. Образ ученого-чарівника Фауста, взятий з народної легенди, у драмі Ґете зазнає складної еволюції, втілює суперечливий розвиток світогляду самого поета і боротьбу ідей, властиву бурхливій епосі кінця 18 — початку 19 ст. Служіння науки народові, глибока віра в творчі сили людини, у краще майбутнє — є ідейним висновком поеми.

Твори Ґете сповнені глибокого філософського змісту. Теоретичне осмислення ним дійсності є діалектичним. Природу, суспільне життя, духовний світ людей він розглядав у безперервному розвитку, як постійну зміну форм, боротьбу протилежних начал — життя і смерті, минулого і майбутнього, нового і старого. Його світорозуміння багато в чому було значно глибшим, ніж діалектичний ідеалізм Гегеля, бо, на відміну від Гегеля, він відстоював, хоч і не послідовно, з ваганнями, позиції матеріалізму, особливо в теорії пізнання й естетиці.
Ґете-натураліст
Кольорове коло, символізує людський розум і життя душі. Малюнок Ґете, 1809
Goethe є міжнародним науковим скороченням імені ботанічного автора: Йоганн Вольфганг фон Гете.
Перегляньте таксони, приписувані цьому автору, в International Plant Names Index (IPNI).


Для численних праць Ґете з природознавства характерне діалектичне уявлення про єдність рослинного й тваринного світу, визнання поступального розвитку живої природи. Ґете вперше описав міжщелепну кістку людини, встановив подібність у будові черепа людини та тварин, створив т. з. хребетну теорію походження черепа, експериментально довів вплив середовища на будову й забарвлення квітів, запровадив науковий термін «морфологія» — вчення про форму («Про метаморфози рослин», 1790; «Вступ до порівняльної анатомії», 1795).

Перу Ґете належить книга «Вчення про колір» (1810), присвячена різноманітним оптичним явищам, таким як заломлення, хроматична аберація тощо. Ґете сперечався з ньютонівським вченням про колір. Історична його частина праці має значення і в наш час, тому що у ній на тлі вчення про колір, яке Ґете ставив в основу розуміння природи, Ґете дав яскравий, самостійно пророблений для свого часу багато в чому новий нарис історії розвитку наукового уявлення про природу.

Ґете — іноземний почесний член Петербурзької академії наук (1826).[6]
Нащадки Ґете

У Йоганна Вольфґанґа Ґете та його дружини Крістіани народилося п'ятеро дітей. Діти, що народилися після старшого сина Августа не вижили: одна дитина народилася мертвою, решта померли протягом кількох днів або тижнів. В Августа народилося троє дітей: Вальтер Вольфґанґ, Вольфганг Максиміліан та Альма. Август помер за два роки до смерті свого батька в Римі. Його дружина Оттілія Гете народила після смерті чоловіка від іншого чоловіка доньку Анну Сибіллу, яка померла через рік. Діти Августа й Оттілії не вступали в шлюб, тому рід Ґете по прямій лінії обірвався в 1885 році.
Пам'ятник Ґете у Чикаго.

Фрідріх Георг (нар. 1657) (ще 8 братів і сестер)
                       |
                    Йоганн Каспар Ґете
              + Катарина Елізабет Текстор
            ______________|_______________________
           |                    |                 |
   Йоганн Вольфганг          Корнелія[7]    діти, що не вижили
   + Крістіана Вульпіус         |
           |____________________________________________ 
           |                                            |
        Август                  чотири дитини, що не вижили 
   + Оттілія фон Погвіш
           |_______________________________
           |                |              |
        Вальтер         Вольфганг         Альма

Переклади Ґете в Україні

Вже на початку XIX ст. Ґете був широко відомий в Україні. 1827 року він був обраний почесним членом Ради Харківського університету.

Про переклади Ґете українською можна довідатися з бібліографічної праці Володимира Дорошенка «Гете в українських перекладах, переспівах та наслідуваннях», яка була опублікована у 1932 році до сторіччя від дня смерті Ґете.

Перший переспів з Ґете українською мовою належить Петру Гулаку-Артемовському — балада «Рибалка» (1827).

Балада «Лісовий король» в українському перекладі була надрукована окремим виданням у Львові у 1838 році, автором перекладу був український мовознавець, греко-католицький священик Йосип Левицький. Таку ж назву дав своєму перекладу Ґетевої балади Борис Грінченко — «Лісовий цар», а Пантелеймон Куліш назвав баладу «Вільшаний цар».

У дореволюційні часи з переспівами й перекладами Ґете українською мовою виступали також Павло Білецький-Носенко, Юрій Федькович, Володимир Шашкевич, Костянтин Думитрашко, Пантелеймон Куліш, Никанор Грабовський та ін. Тарас Шевченко називав Ґете «великим», знав і любив його твори, особливо «Фауста». Невтомним популяризатором Ґете був Іван Франко, який переклав багато його поезій, всю першу частину та уривки з другої частини «Фауста» і написав розвідку про цей твір. Франкові переклади творів Ґете дослідив Леонід Рудницький у фундаментальній праці «Іван Франко і німецька література», виданій 1974 року в Мюнхені.

Після революції 1917 року твори Ґете перекладали Максим Рильський, Микола Терещенко, Дмитро Загул, Микола Улезко, Євген Дроб'язко, Василь Стус[8] та ін. Перший повний переклад «Фауста» українською мовою зробив Микола Лукаш.

Ґете підтримував дружні зв'язки з уродженцем Закарпаття І. С. Орлаєм.
Бібліографія
Ґете, пастель Луїзи Сайтлер, 1811

Велике Веймарське видання творів Ґете налічує 143 томи. Зокрема, ним написано більше 3000 віршів.
Основні художні твори

    Страждання юного Вертера (1774)
    Фауст (1774—1831)
    Іфігенія в Тавриді (1779—1786)
    Торквато Тассо (1780—1789)
    Егмонт (1788)
    Римські елегії (1790)
    Роки навчання Вільгельма Мейстера (1795—1796)
    Поезія і правда (1811—1833)
    Західно-східний диван (1814—1819)
    Роки мандрівок Вільгельма Мейстера (1821—1829)

Наукові праці

    Про метаморфозу рослин (1790)
    Вступ до порівняльної анатомії (1795)
    Вчення про колір (1810)

Ґете у світовому мистецтві

Твори Ґете покладені на музику багатьма визначними композиторами світу: Бетховеном (увертюра «Егмонт»), Гуно (опера «Фауст»), Шубертом («Гретхен за прялкою» — перший шедевр Шуберта й перша велика німецька пісня)[9], Шуманом (ораторія «Сцени з Фауста»)[10] та інші.
Екранізація творів Ґете

Твори Ґете багаторазово екранізовані[11]. Фільм російського кінорежисера Олександра Сокурова «Фауст», знятий німецькою мовою і з європейськими акторами, отримав найвищу нагороду на Венеційському кінофестивалі 2011 року — «Золотий лев».[12]
Нагороди

    Кавалер Великого хреста Ордена Громадянських заслуг Баварської корони (Баварія)
    Кавалер Ордена Святої Анни 1-го ст. (Російська імперія)
    Кавалер Командорського хреста Австрійського Імператорського ордена Леопольда (Австрія)
    Кавалер Великого хреста Ордена Почесного легіону (Франція)

Вшанування пам'яті
Ґетеанум.

Іменем Ґете названі:

    Ґете-Інститут — німецька громадська організація метою якої є популяризація німецької мови за кордоном та підтримка міжнародної культурної співпраці різних країн з Німеччиною
    Ґетеанум — інтернаціональний антропософський центр в передмісті Базеля, Дорнасі[13]
    Гетит — мінерал класу оксидів та гідроксидів[14]
    Ґете — астероїд головного поясу, відкритий 24 вересня 1960 року[15]
    Ґете — четвертий за величиною кратер на Меркурії[16]

Література

    Якимович Т. К. Ґете Йоганн Вольфганг // Українська літературна енциклопедія. — Т. 1. — К., 1988. — С. 416—417.
    Ґете Йоганн Вольфганг фон // УСЕ Універсальний словник-довідник. — 4-е видання. — 2006. — С. 348.
    Шалагінов Б. Б. Шлях Гете: Життя. Філософія. Творчість.- Харків: Ранок, 2003 (287 с.)
    Шалагінов Б. Б. Естетика Й. В. Гете: Дослідження.- К.:Вежа, 2002 (149 с.)
    Олена Серова. Філософія музики у творчості Йоганна Вольфганга Ґете

Посилання
Йоганн Вольфганг фон Гете
на сестринських проектах Вікіпедії
q: 	Цитати у Вікіцитатах?
Wikisource-logo.svg 	Теми у Вікіджерелах?
Commons-logo.svg 	Йоганн Вольфганг фон Ґете у Вікісховищі?
Rodovid logo.png 	Біографії на Родоводі?

    Життєпис і твори Йоганна Вольфганга фон Ґете в бібліотеці «Українського Центру» (укр.)

Твори

    Щаслива подія. (Перше знайомство з Шиллером) (укр. переклад): http://maysterni.com/publication.php?id=50258
    Лист Шиллера до Гете - про його творчу природу (укр. переклад): http://maysterni.com/publication.php?id=50259
    Gedichte von Johann Wolfgang von Goethe (Ausgabe letzter Hand; West-östlicher Divan) (нім.)
    Werke von Goethe (нім.)
    Твори Гете (нім.)
    Твори Ґете в перекладі Василя Стуса
    Твори Ґете в перекладі Максима Рильського
    Твори Ґете в перекладі Михайла Ореста
    Твори Ґете в перекладі Василя Мисика
    Фауст Ґете у перекладі Дмитра Загула
    Творчість Йоганна фон Ґете онлайн

Посилання у тексті

↓ Показувати повністю

Н. Вильмонт. Иоганн Вольфганг Гете. (Гёте И. В. Избранные произведения в 2 тт. - Т. 1. - М., 1985. - С. 9-52)
Біографія Гете на сайті «Bookmix» (рос.)
Бібліотека української літератури. «Йоган Вольфганг Гете. Біографія - життєвий і творчій шлях» (укр.)
Insel Verlag, Frankfurt am Main 2004, S. 742.(нім.)
Маркс К. і Енгельс Ф. Твори, т. 4. К., 1959, с. 226.
Біографія Гете на сайті «Бесплатная виртуальная электронная библиотека - ВВМ» (рос.)
У Корнелії народилося двоє доньок: Марія Анна Луїза і Катарина Елізабет Юлія. У Луїзи в шлюбі з Людвігом Ніколовіусом народилося дев'ятеро дітей. Четверо з них померло рано або не мали дітей. Нащадки тих, що залишилися, живі до сьогодні.
Твори Ґете в перекладі Василя Стуса
Франц Шуберт в енциклопедії «Кругосвет» (рос.)
Релігія в Україні. «В Україні вперше виконали “Сцени з Фауста” Гете Роберта Шумана». 27.09.2010 (рос.)
Екранізації творів Гете на КиноПоиск.Ru (рос.)
«Не все те золото, що блищить. Фаворити Венеціанського кінофестивалю у фіналі поступилися менш іменитим режисерам» Україна молода, № 161 за 13.09.2011 (укр.)
Релігійний довідник - словник. Антрпософія. (рос.)
Mineralogy Database (англ.)
Lutz D. Schmaidel. Dictionary of minor planet names (англ.)
Імена на карті Меркурія (рос.)
Вільям Шекспір
Матеріал з Вікіпедії — вільної енциклопедії.
(Перенаправлено з Шекспір)
Вільям Шекспір
William Shakespeare
Hw-shakespeare.png
Дата народження 	хрещений 26 квітня 1564, дата народження невідома
Місце народження 	Стретфорд-на-Ейвоні
Дата смерті 	23 квітня (3 травня) 1616
Місце смерті 	Стретфорд-на-Ейвоні
Національність 	Англієць
Мова творів 	англійська
Рід діяльності 	драматург, поет, актор
Жанр 	драми
Автограф: 	Автограф
Підпис
William Shakespeare Signature.svg

Commons-logo.svg Вільям Шекспір у Вікісховищі

Wikiquote-logo.svg Вільям Шекспір у Вікіцитатах

Wikisource-logo.svg Вільям Шекспір у  Вікіджерелах

Ві́льям Шекспі́р[1] (англ. William Shakespeare /ˈʃeɪkspɪə/[2], точна дата народження невідома, хрещений 26 квітня 1564, Стретфорд-на-Ейвоні — 23 квітня (3 травня) 1616, Стретфорд-на-Ейвоні) — англійський драматург Єлизаветинської епохи. Один з найвідоміших драматургів світу, автор принаймні 17 комедій, 10 хронік, 11 трагедій, 5 поем і циклу з 154 сонетів. Шекспір визнаний найвидатнішим англійським драматургом всіх часів.
Герб з девізом роду Шекспірів Non Sanz Droict — фр. "Не без права"

Зміст

    1 Біографічні дані
        1.1 Традиційні погляди
        1.2 Критика традиційних поглядів («Антистратфордіанство»)
    2 Перші видання
    3 Шекспір як драматург
        3.1 Питання періодизації
        3.2 Перший період (1590–1594)
        3.3 Другий період (1594–1601)
        3.4 Третій період (1600–1609)
        3.5 Четвертий період (1609–1612)
    4 Вірші і поеми
        4.1 Поеми
        4.2 Сонети
    5 Шекспір в Україні
    6 Твори
        6.1 Історичні хроніки
            6.1.1 Перша тетралогія
            6.1.2 Друга тетралогія
            6.1.3 Інші
        6.2 Комедії
        6.3 Трагедії
    7 Екранізації та інтерпретації
    8 Див. також
    9 Виноски
    10 Джерела
    11 Посилання

Біографічні дані

Існують різні погляди на особу і біографію Шекспіра. Основною науковою течією, підтримуваною більшістю дослідників, є біографічна традиція, що склалася впродовж декількох сторіч, згідно з якою Вільям Шекспір народився в місті Страдфорді-на-Ейвоні в заможній, але не в благородній сім'ї і був членом акторської трупи Річарда Бербеджа. Цей напрям вивчення Шекспіра називають «стратфордіанством».

Існує також протилежна точка зору, так зване «антистратфордіанство», прихильники якої заперечують авторство Шекспіра (Шакспера) із Стратфорда і вважають, що «Вільям Шекспір» — це псевдонім, під яким ховалася інша особа або група осіб. Сумніви в традиційній точці зору відомі вже починаючи з XVIII століття. Разом з тим, серед антистратфордіанців немає єдності щодо того, хто саме був справжнім автором шекспірівських творів. Число ймовірних кандидатур, запропонованих різними дослідниками, дотепер налічує кілька десятків.
Традиційні погляди
Будинок, де народився Шекспір. Пізнє реставраційне відновлення.

Традиційно вважають, що Вільям Шекспір народився 23 квітня[3], в заможній за тим часом родині Джона Шекспіра, рукавичника та торгівця вовною. Батько Вільяма обирався на різні суспільні посади, один раз був вибраний мером міста. Він не відвідував церковні богослужіння, за що платив великі грошові штрафи. Його мати, вроджена Арден, належала до одної із найдавніших англійських родин. Вільям відвідував класичну середню школу («grammar school»), в котрій викладали латинську й грецьку мови, літературу й історію. Проживаючи в провінційному місті, тісно спілкувався з народом, від якого засвоїв англійський фольклор і багатство народної мови. Із розоренням батька п'ятнадцятирічний Вільям змушений був самостійно заробляти собі на життя. Будучи молодшим учителем, він одружився у 1582 році з Енн Гетевей; у нього було троє дітей. У 1587 році виїхав у Лондон і став грати на сцені, хоча великого успіху як актор не мав. З 1593 року працював у театрі Бербеджа як актор, режисер і драматург. При Якові I трупа Шекспіра отримала статус королівської. В 1599 році брав участь у побудові лондонського театру «Глобус», став його пайовиком — і наступні 10 років значився у списках його трупи. Протягом багатьох років Шекспір займався лихварством, а в 1605 році став відкупником церковної десятини.

У 1612 році Шекспір вийшов з невідомих причин у відставку і повернувся в рідний Стратфорд, де жили його дружина і дочки. Заповіт Шекспіра від 15 березня 1616-го року був підписаний нерозбірливим почерком, на підставі чого деякі дослідники вважають, що він був у той час серйозно хворий. 23 квітня 1616 року Шекспір помер. Через три дні тіло Шекспіра було поховане під вівтарем стратфордської церкви.
Критика традиційних поглядів («Антистратфордіанство»)

«Антистратфордіанська» лінія досліджень ставить під сумнів можливість написання Шекспіром із Страдфорда «шекспірівського канону» творів. Прихильники цієї теорії вважають, що відомі про нього факти входять в суперечність із змістом і стилем досліджуваних п'єс і віршів. Антистратфордіанцями висунуті численні теорії щодо їхнього справжнього авторства. Зокрема, як кандидати на авторство п'єс Шекспіра антистратфордіанці називають Френсіса Бекона, Едварда де Вера (17го графа Оксфорда), Крістофера Марло, Роджера Меннерса (графа Ретленда), Вільяма Стенлі (графа Дербі) і інших (відповідно «беконіанська», «ретлендіанська» тощо гіпотези).

Антистратфордіанці ґрунтуються, зокрема, на таких обставинах:

    Не збереглося жодної книги, що належала Шекспіру із Стратфорда. Достовірні його автографи — тільки підписи прізвища і імені; його почерк досить неакуратний, що дає підставу антистратфордіанцям припускати, що він був не дуже звиклий писати або навіть малограмотний. Низка стратфордіанців вважає, що один творчий автограф Шекспіра все ж таки відомий: можливо, тією ж рукою, що і підписи, написана частина забороненої цензурою п'єси «Сер Томас Мор» (це не просто копія, а чернетка з авторською правкою).
    Лексичний словник Вільяма Шекспіра становить 29 тисяч різних слів, тоді як сучасний йому англійський переклад Біблії короля Якова — тільки 5 тисяч. Багато експертів сумніваються, що у малоосвіченого сина ремісника (Шекспір ніколи не вчився в університетах і не їздив за кордон; його навчання в «граматичній школі» теж стоїть під питанням) міг бути такий багатющий словниковий запас. З іншого боку, письменники-сучасники Шекспіра — Марло, Джонсон, Джон Донн та інші — були не меншого, а то і скромнішого походження (батько Шекспіра із Стратфорда був багатий і входив в управління містом), але де в чому їхня ученість перевершувала шекспірівську.
    Деякі учені вважають, що ім'я («Shakspere» або «Shaksper», що можна прочитати як «Шакспер»), записане в церковній книзі при хрещенні, і «Shakespeare» або «Shake-speare» — Шекспір, ім'я, яким підписані твори, не дають нам жодних підстав вважати, що це одна і та ж особа[4]. Втім, орфографія імен власних у той час далеко не була врегульована, а сучасники Шекспіра Бен Джонсон і Крістофер Марло підписували свої книги теж не зовсім так, як їхні прізвища значилися в офіційних документах (Jonson, а не Johnson, Marlowe, а не Marlow).
    За життя Шекспіра і протягом кількох років після його смерті ніхто жодного разу не назвав його поетом і драматургом.
    Вистави за п'єсами Шекспіра відбувалися в Оксфорді й у Кембриджі, тоді як за правилами ставитися в стінах цих старовинних університетів могли тільки твори їхніх випускників.
    Всупереч звичаям шекспірівського часу, ніхто в цілій Англії не відгукнувся жодним словом на смерть Шакспера.
    Багато учених стверджують, що Шекспір відвідував школу короля Едуарда VI в Стратфорді-на-Ейвоні, де вивчав творчість таких поетів, як Овідій і Плавт[5], проте шкільних журналів не збереглося[6], і тепер нічого не можна сказати напевно.
    Заповіт Шекспіра — дуже об'ємний і докладний документ, проте в ньому не згадується ні про які книги, папери, поеми, п'єси. Коли Шекспір помер, 18 п'єс залишалися неопублікованими; проте, про них теж нічого не сказано в заповіті.

Автором однієї з фундаментальних робіт в цьому напрямі є російський шекспірознавець І. М. Гилілов (1924–2007), книга-дослідження якого «Гра про Вільяме Шекспіра, або Таємниця великого фенікса», що вийшла в 1997 році, викликала інтерес і резонанс серед фахівців[7]. Гилілов називає тих, хто писав під літературною маскою шекспірівські шедеври Роджера Меннерса, 5-го графа Ретленда, і Єлизавету Сидні-Ретленд, дочку англійського поета Філіпа Сидні, що перебували в платонічному шлюбі.

У 2003 році вийшла книга «Шекспір. Таємна історія» авторів, що виступили під псевдонімом «О. Козмініус» і «О. Мелехцій». Автори проводять докладне розслідування, кажучи про Велику Містифікацію, результатом якої (нібито) з'явилася не тільки особа Шекспіра, але і багато інших відомих діячів епохи.

У книзі Ігоря Фролова «Рівняння Шекспіра, або Гамлет, якого ми не читали», заснованій на тексті перших видань «Гамлета» (1603, 1604, 1623 рр.), висунута гіпотеза про те, які історичні особи ховаються за масками шекспірівських героїв.

У 2008 році вийшла книга Сергія Степанова «Вільям Шекспір», де на основі власного перекладу автор доводить, що сонети В.Шекспіра — листування Ретленда, Пембрука і Єлизавети Сидні-Ретленд. У тому ж році вийшла книга Марини Литвинової «Виправдання Шекспіра», де автор відстоює версію, що твори В. Шекспіра були створені двома авторами — Френсісом Беконом і Меннерсом, п'ятим графом Ретлендом.
Перші видання
Так зване «Перше фоліо» (1623)

За винятком «Венери і Адоніса» та «Лукреції», Шекспір сам не опублікував жодного зі своїх творів. Та це і не було в літературній традиції того часу звичайним — самому друкувати драматичні твори. Коли Бен Джонсон видав збірку своїх драм (1616), з нього глузували й побачили в цьому дріб'язковість. А головне — друкувати свої драми менше всього входило в інтереси Шекспіра як члена відомої трупи. Оскільки всяка вподобана публіці п'єса була джерелом доходу того театру, то автори не тільки не прагнули робити її загальною власністю шляхом видання, а, напроти, приховували рукопис від хижацтва видавців-піратів. Якщо не вдавалося за допомогою викрадення добути рукопис, вдавалися до допомоги скорописців, які ходили на представлення уподобаної п'єси і таким чином здобували текст, звичайно, повний всіляких помилок і прямих нісенітниць, над розгадкою яких так багато довелося битися пізнішим видавцям. Цим злодійським шляхом і з'явилися ранні видання шекспірівських п'єс.

Та все ж лише половина (18) п'єс Шекспіра була опублікована тим або іншим чином за життя драматурга. Найголовнішою публікацією шекспірівської спадщини по праву вважається фоліо 1623 року (так зване «Перше фоліо»), видане акторами трупи Шекспіра Джоном Гемінгом і Генрі Конделом. До цього видання увійшли 36 п'єс Шекспіра — всі, окрім «Перікла» та «Двох знатних родичів». Саме це видання лежить в основі всіх сучасних видань Шекспіра.
Шекспір як драматург

Як драматург Шекспір почав виступати з кінця 80-х років XVI століття. Дослідники вважають, що спочатку він відпрацьовував і «підновляв» вже існуючі п'єси — і лише потім перейшов до створення своїх власних творів. П'єси Шекспіра користувалися великою популярністю, проте мало хто знав його ім'я у той час, оскільки глядач звертав увагу насамперед на акторів.

У 1613 р. Шекспір залишив театр, перестав писати п'єси і повернувся в Стретфорд-на-Ейвоні. Помер 23 квітня 1616 р. і був похований там же.
Питання періодизації

У свій час, п'єси Шекспіра групували за сюжетами: і виходила група комедій, група трагедій, хроніки з англійської історії, римські трагедії. Подібне угрупування штучне: сполучаючи в одне п'єси різних епох, різних настроїв і різних літературних прийомів, вона ні в чому не прояснює еволюції творчості Шекспіра. Використовуване у наш час хронологічне угрупування дозволяє скласти досить чітку картину ходу духовного життя письменника і змін його світогляду.

Зазвичай в драматургії Шекспіра виділяють чотири періоди, але часто перші два об'єднують в один, що, втім, не створює істотних відмінностей. Ділення на чотири періоди дозволяє досконаліше розглянути ранні п'єси Шекспіра. В той же час, ділення на три періоди також виправдане і створює велику наочність: у перший період потрапляють всі хроніки (окрім лише частково написаного Шекспіром «Генріха VIII») і більша частина комедій. Другий період, навпаки, містить майже всі трагедії; а третій — трагікомедії (і «Генріха VIII»).
Перший період (1590–1594)

Перший період припадає приблизно на 1590–1594 роки. За літературними прийомами його можна назвати періодом наслідування: Шекспір ще весь у владі своїх попередників. Комічні жахи «Тіта Андроніка» — пряме і безпосереднє віддзеркалення жахів п'єс Кіда і Марло, що отримали в таланті молодого незміцнілого письменника ще безглуздіший розвиток. Вплив манірного Ліллі і так званого евфуїзму виражається в химерності стилю першого періоду. Але вже прокидається і власний талант. У «Генріху VI», що, ймовірно, належить Шекспірові, непотрібних жахів вже менше, а в «Річарді III» жахи вже органічна необхідність, потрібна для окреслення страшної особи головного героя.

За настроєм цей період можна назвати періодом ідеалістичної віри в найкращі сторони життя. Із захопленням карає молодий Шекспір порок у своїх історичних трагедіях і з захопленням оспівує високі поетичні відчуття — дружбу, самопожертву і особливо любов. Є в першому періоді і твори майже байдужі, а саме перероблена з Плавта «Комедія помилок». Але основне забарвлення дають п'єси, де молодість автора позначилася в тому ореолі, яким він оточує молоде відчуття: «Безплідні зусилля любові», «Два Веронці» та «пісня над піснями» нової європейської літератури — «Ромео і Джульєта», далі за яку не може йти апофеоз любові. Це (навіть при тому, що головні герої гинуть), — пісня торжествуючої любові, і пристрасний хлопець, в тому віці, коли обійми улюбленої жінки представляються найвищим благом життя, завжди з ентузіазмом скаже, що для дня такої любові і життя не шкода. Чарівний ореол, яким Шекспір зумів оточити своїх героїв, при всій трагічності, робить жах «сумної повісті» солодким, і власні імена героїв трагедії ось вже чотири століття продовжують бути називним позначенням вищої поезії пристрасті.
Другий період (1594–1601)

Наче на порозі другого періоду творчої діяльності Вільяма Шекспіра (приблизно 1594–1601 роки) стоїть один із знаменитих його творів — «Венеціанський купець». У ньому ще немало наслідування, але в цій п'єсі геній Шекспіра вже могутньо виявив свою самостійність і з незвичайною яскравістю проявив одну з найдивовижніших своїх здібностей — перетворювати грубий, неотесаний камінь запозичуваних сюжетів на художню скульптуру, що вражає досконалістю. Сюжет «Венеціанського купця» узятий з нікчемної італійської розповіді XVI століття. Але завдяки художній різносторонності або об'єктивності Шекспіра, ім'я Шейлока стало прозивним позначенням історичного зв'язку єврейства з грошима — і в той же час у всій величезній літературі, присвяченій захисту єврейства, немає нічого переконливішого і людянішого, ніж знаменитий монолог Шейлока: «Та хіба у жида немає очей?..». Залишком настрою першого ідеалістичного періоду в «Венеціанському купці», окрім наслідування Марло, є віра в дружбу, самовідданим представником якої виступає Антоніо.

Перехід до другого періоду позначився у відсутності тієї поезії молодості, яка така характерна для першого періоду. Герої ще молоді, але вже достатньо пожили, і головне для них в житті — насолода. Порція пікантна, жвава, але ніжної краси дівчат «Двох Веронців», а тим більше Джульєтти, в ній вже зовсім немає. Безтурботне, веселе користування життям і добродушне жуїрство — ось головна межа другого періоду, центральною фігурою якого є третій безсмертний тип Шекспіра — сер Джон Фальстаф. Це справжній поет і філософ веселого черевоугодництва, у якого прагнення до іскристого життя духу, до блиску розуму таке ж сильне, як і жадання ублаготворення тваринних потреб. Фейєрверк його добродушно-цинічної дотепності так само для нього характерний, як і черевоугодництво. Викривати його — нічого, це його нітрохи не бентежить, тому що особистої кар'єри він ніколи не робить і далі того, щоб дістати гроші на вечірній херес, його турботи не йдуть. Найкращим доказом цієї відсутності особистого елементу в цинізмі Фальстафа — інакше він був би звичайним шахраєм — може служити невдача «Віндзорських насмішниць». Шекспір написав цю п'єсу за кілька тижнів на прохання королеви Єлизавети, що бажала побачити Фальстафа на сцені ще раз. Але великий драматург в перший і останній раз захотів моралізувати, захотів «проучити» Фальстафа. Для цього він перекрутив саму суть безтурботно-безпутної, ні про що, навіть про саму себе, не думаючої натури Фальстафа і додав йому хвалькувату зарозумілість. Тип був зруйнований, Фальстаф втрачає всякий інтерес, стає смішним і огидним.

Набагато вдаліша спроба знову повернутися до фальстафівського типу в завершальній п'єсі другого періоду — «Дванадцятій ночі». Тут ми в особі сера Тобі і його антуражу маємо ніби друге видання сера Джона, правда, без його іскристої дотепності, але з того ж привабливого добродушного гульвіси. Відмінно також вкладається в рамки «фальстафівського» переважно періоду грубувата насмішка над жінками в «Приборканні норовистої». З першого погляду, мало в'яжеться з «Приборканням норовистої» майже одночасно створена граціозна поетична феєрія «Сон в літню ніч», де так ароматно і соковито відбилася молодість, проведена в лісах і лугах. Але вдумаємося, проте, глибше в центральне місце п'єси, в істинно-геніальний епізод раптового приливу пристрасті, з якою Титанія обсипає ласками ослячу голову Основи. Як не визнати тут добродушне, але безперечно глузливе символізування безпричинних капризів жіночого відчуття?

Органічно зв'язаний «фальстафівській» період з серією історичних хронік Шекспіра: Фальстаф фігурує в двох головних п'єсах цієї серії — «Генріху IV» і «Генріху V».
Третій період (1600–1609)

Третій період художньої діяльності Шекспіра, що приблизно охоплює 1600–1609 роки, — це період глибокого душевного мороку, але разом з тим період створення найбільших літературних творів. Перший натяк на зміну настрою і світобачення з'являється в комедії «Як вам це сподобається», у психології стомленого життям меланхоліка Жака. І все росте ця меланхолія, що спочатку тільки тихо сумує, але потім швидко переходить у пориви найпохмурішого відчаю. Все покривається для погляду розуму великого художника чорною пеленою, він у всьому сумнівається, йому здається, що «розпався зв'язок часів», що весь світ просмердів, як тухла риба, він не знає, чи варто взагалі жити. Перед нами розгортається страшна драма суперечностей реального життя з вищими прагненнями в «Гамлеті»; художник, що зневірився, дає нам картину краху найкращих політичних ідеалів у «Юлії Цезарі» (хоча трагедія хронологічно відноситься до другого періоду, але з поставлених у ній питань її прийнято відносити до третього), показує в «Отелло» жахи, приховані під трояндами любові, дає приголомшливе зображення невдячності найближчих людей в «Королі Лірі» і невдячності натовпу в «Коріолані», показує на хороших по суті людях згубну чарівливість земної величі в «Макбеті».

Але не тільки в земному так зневірився художник, що глибоко задумався над метою буття. Річ найстрашніша для людини XVI століття, та ще й англійця — він засумнівався навіть у замогильному житті, для нього були безсилі утіхи релігії. І разом з тим у цьому безмежному відчаї було приховано найблаготворніші начала. Органічно потребуючи душевних ліків — інакше жити було нічим, а тим більше творити, — Шекспір гамлетівського періоду створює низку найблагородніших образів. З одним презирством до людей нічого великого не створиш. Потрібне захоплення, потрібне глибоке переконання, що який не поганий світ, але є в нім і праведники, завдяки яким рятується град нашого буття. Хай Гамлет пристрасний, але нерішучий, глибокий, але позбавлений свіжості безпосередності. Але в той же час, і це найголовніше, він володіє високим духом. Корделія, Дездемона і Офелія виткані з якогось найтоншого ефіру поезії; всі гинуть, тому що не можуть вміщати в собі зло життя і хоч трохи пристосуватися до нього. Навіть лиходійська пара Макбетів гине від надлишку совісті. А серед другорядних осіб великих трагедій залишається ціла галерея чарівно-ніжних і самовідданих жінок і благородного духу чоловіків. Все це показує, що песимістичний настрій художника був породжений не тільки спогляданням зла світу. Воно має своє джерело і в тому, що в душі його, під впливом дум про призначення життя, створився дуже високий ідеал призначення людини. Він був такий суворий до світу, тому що хотів його бачити досконалим.

Справжня мізантропія проступає тільки в «Тімоні Афінському» — і найбільшого у світі художника спіткала невдача: людиноненависник Тімон не вдався Шекспірові, характер його мало мотивований. Очевидно, самотня злість не містить в собі творчого початку. Якщо ми звернемо увагу на те, що п'єса відноситься до самого кінця похмурого періоду, то ми зрозуміємо, що за ним-то нарешті наступає світлий період примиреного шукання душевного миру і спокою. Переходом до цієї смуги шекспірівської творчості можна вважати «Антонія і Клеопатру». В «Антонії і Клеопатрі» талановитий, але позбавлений всяких етичних засад хижак з «Юлія Цезаря» оточений істинно-поетичним ореолом, а напівзрадниця Клеопатра героїчною смертю в значній мірі спокутує свої гріхи.
Четвертий період (1609–1612)

Четвертий період, якщо не брати до уваги «Генріха VIII» (більшість дослідників сходяться в тому, що майже вся п'єса написана Джоном Флетчером), обіймає всього лише три-чотири роки і чотири п'єси — так звані «романтичні драми» або трагікомедії[8]. З них «Перікл», «Цимбелін» і «Зимова казка» належать до п'єс другорядних, і лише в «Бурі» геній Шекспіра знову позначився у всьому блиску своєї узагальнювальної сили, створивши одностороннє, але незвичайно яскраве втілення некультурності черні в особі п'яного дикуна Калібана. У п'єсах четвертого і останнього періоду все йде благополучно, важкі випробування вводяться тільки для того, щоб солодшою була радість позбавлення від лих. Наклеп викривається, невинність виправдовує себе, вірність отримує нагороду, безумство ревнощів не має трагічних наслідків, ті, що люблять, — з'єднуються в щасливому шлюбі. У цьому оптимізмі немає, проте, нічого нудотного, тому що відчувається дійсна примиреність. Поетичні дівчата, створені тепер, — Марина з «Перікла», Пердіта з «Зимової казки», Міранда з «Бурі» — це вже не захоплення коханця, як Джульєтта, не насолода чоловіка, як Дездемона, а тихе милування щасливого батька. Надзвичайно принадне бажання багатьох шекспірологів бачити автобіографічне символізування в завершальній сцені «Бурі», цій останній самостійній п'єсі Шекспіра: як Просперо зрікається від свого чарівництва і йде на спокій, так і сам письменник виїхав з Лондона, щоб повернутися до рідного Стретфорда.
Вірші і поеми
Так званий «Чандосівський портрет» невідомого, в якому традиційно бачать Шекспіра

Загалом вірші Шекспіра не можуть йти в порівняння з його драмами. Але самі по собі узяті, вони носять відбиток неабиякого таланту, і якби не тонули в славі Шекспіра-драматурга, вони самі цілком могли б доставити і дійсно доставили авторові велику популярність: ми знаємо, що учений Мірес бачив в Шекспірові-поетові другого Овідія. Але, крім того, є низка відгуків інших сучасників, що говорять про «нового Катуллу» з найбільшим захопленням.
Поеми

Поема «Венера і Адоніс» була надрукована в 1593 році, коли Шекспір вже був відомий як драматург, але сам автор називає її своїм літературним первістком, і тому цілком можливо, що вона або задумана, або частиною навіть написана ще в Стретфорді. В усякому разі, відгомони батьківщини виразно дають про себе знати. У ландшафті живо відчувається місцевий середньоанглійський колорит, в ньому немає нічого південного, як має бути за сюжетом, перед духовним поглядом поета, поза сумнівом, були рідні картини мирних полів Ворікшира з їхнім м'якими тонами і спокійною красою. Відчувається також в поемі чудовий знавець коней і відмінний мисливець. Сюжет в значній мірі взятий з «Метаморфоз» Овідія; крім того, багато запозичено з «Scillaes Metamorphosis» Лоджа. Розроблена поема зі всією безцеремонністю Ренесансу, але все-таки і без всякої фривольності. І в цьому і позначився, головним чином, талант молодого автора, крім того, що поема написана звучними і живописними віршами. Якщо старання Венери розпалити бажання в Адонісі вражають пізнішого читача своєю відвертістю, то разом з тим вони не справляють враження чогось цинічного і не гідного художнього опису. Перед нами пристрасть, справжня, скажена, що затьмарює розум і тому поетично законна, як все, що яскраво і сильно.

Набагато манірніша друга поема — «Лукреція», що вийшла наступного року і присвячена, як і перша, графі Саутгемптону. У новій поемі вже не тільки немає нічого розгнузданого, а, напроти, все, як і в античній легенді, крутиться на найвишуканішому розумінні цілком умовного поняття про жіночу честь. Ображена Секстом Тарквінієм Лукреція не вважає за можливе жити після викрадання її подружньої честі і в довгих монологах висловлює свої відчуття. Блискучі, але досить натягнуті метафори, алегорії і антитези позбавляють ці монологи справжніх відчуттів і додають всій поемі риторичність. Проте такого роду пишномовність під час написання віршів дуже подобалася публіці, і «Лукреція» мала такий же успіх, як «Венера і Адоніс». Торговці книгами, які одні у той час отримували користь з літературного успіху, оскільки літературної власності для авторів тоді не існувало, друкували видання за виданням. За життя Шекспіра «Венера і Адоніс» витримала 7 видань, «Лукреція» — 5.

Шекспірові приписуються ще два невеликих слабких манірних твори, один з яких, «Скарга закоханої», можливо, і написана Шекспіром в юності, а авторство іншого — «Пристрасний пілігрим» — вельми сумнівно. У 1601 році в збірці Честера «Jove's Martyr of Rosalind» був надрукований слабкий алегоричний вірш Шекспіра «Фенікс і Голубка».
Сонети
Перше видання «Сонетів» (1609)

Сонет — вірш з 14 рядків. У англійській традиції, в основі якої лежать передусім сонети Шекспіра, прийнята таке римування: abab cdcd efef gg, тобто три катрени на перехресні рими, і один двовірш (тип, введений поетом графом Сурреєм, страченим при Генріху VIII).

Всього Шекспіром було написано 154 сонети, і більша їхня частина була створена в 1592–1599 роках. Вперше вони були надруковані без відома автора в 1609 році. Два з них були надруковані ще в 1599 році в збірці «Пристрасний пілігрим». Це сонети 138 і 144.

Весь цикл сонетів розпадається на окремі тематичні групи[9]:

    Сонети, присвячені другу: 1—126
        Оспівування друга: 1—26
        Випробування дружби: 27—99
            Гіркота розлуки: 27—32
            Перше розчарування в другові: 33—42
            Туга і побоювання: 43—55
            Зростаюче відчуження і меланхолія: 56—75
            Суперництво і ревнощі до інших поетів: 76—96
            «Зима» розлуки: 97—99
        Торжество відновленої дружби: 100–126
    Сонети, присвячені смуглявій коханці: 127–152
    Висновок — радість і краса любові: 153

Шекспір в Україні

Перші переклади Шекспіра українською мовою належать Пантелеймонові Кулішеві та Михайлові Старицькому. Від Куліша до Григорія Кочура з'явилося 8 перекладів «Гамлета». Інші драматичні твори Шекспіра перекладали Іван Франко, Юрій Федькович, Павло Грабовський, Яків Гординський, Максим Рильський, Іван Кочерга, Юрій Клен та інші. До визначніших належать переклади Тодося Осьмачки («Макбет», «Король Генрі IV»), Майка Йогансена і Володимира Щербаненка («Отелло»), Ірини Стешенко («Отелло»), Григорія Кочура («Гамлет»), Миколи Лукаша («Двоє сеньйорів з Верони»), Миколи Бажана («Буря»). На еміграції Шекспіра перекладали Максим Славінський, Ігор Костецький, Святослав Гординський, Остап Тарнавський, Яр Славутич, Олег Зуєвський тощо.

Уперше з творів Шекспіра на українській сцені було виставлено «Макбета» трупою «Кийдрамте» (1920, режисер Лесь Курбас). Найчастіше українські театри виставляють комедії Шекспіра: «Приборкання гострухи», «Віндзорські витівниці», «Багато галасу даремно» та ін. «Отелло» вперше поставив львівський театр «Руська бесіда» (1923, режисер і виконавець гол. ролі Олексій Загаров), а слідом театр імені Марії Заньковецької в Катеринославі (1926, режисер Панас Саксаганський, у гол. ролі Борис Романицький). Українська прем'єра «Гамлета» відбулася у Львові (1943, режисер Йосип Гірняк, у головній ролі Володимир Блавацький), потім у Харкові (1956, у гол. ролі Я. Геляс). Роль короля Ліра в однойменній виставі театру імені Івана Франка (1959) виконав Мар'ян Крушельницький.

Протягом 1920-х років до творчості Шекспіра зверталися режисери Лесь Курбас («Ромео і Джульєтта», 1918–1919; «Макбет», 1919–1920, 1924), Панас Саксаганський («Отелло», 1926), Гнат Юра («Сон літньої ночі», 1927). Першим поставам Шекспіра в Радянській Україні присвячено монографію Ірини Макарик «Перетворення Шекспіра. Лесь Курбас, український модернізм і радянська культурна політика 1920-х років» (пер. з англ. Микола Климчук; К.: Ніка-Центр, 2010. — 348 с.: 41 іл.).

Крім поодиноких видань Шекспіра, збіркою вийшли «Вибрані твори», І — II (1950 — 52), «Твори», І — III (1964), повне видання «Твори», І — VI (1983 — 86). Повне видання сонетів вийшло на еміграції в перекладі І. Костецького (1958) і в Києві (1964, в перекладі Д. Паламарчука).
Твори
Історичні хроніки
Перша тетралогія

    Генріх VI (частина перша)
    Генріх VI (частина друга)
    Генріх VI (частина третя)
    Річард III (п'єса)

Друга тетралогія

    Річард II (п'єса)
    Генріх IV (частина перша)
    Генріх IV (частина друга)
    Генріх V (п'єса)

Інші

    Король Джон
    Генріх VIII (п'єса)

Комедії

    Два веронці
    Буря (п'єса)
    Багато галасу даремно
    Марні зусилля кохання
    Сон літньої ночі
    Венеціанський купець
    Приборкання норовливої
    Дванадцята ніч

Трагедії

    Ромео та Джульєта
    Юлій Цезар
    Макбет (п'єса)
    Гамлет[10]
    Король Лір[11]
    Антоній і Клеопатра
    Отелло[12]

Екранізації та інтерпретації

    Докладніше: Екранізації Шекспіра

    2011 — Гномео та Джульєта

Див. також

    Шекспіризм
    Честерівська збірка
    Сонет
    Роджер Меннерс
    Містифікація
    Сонети Шекспіра[13]
    Північне Відродження

Виноски

↓ Показувати повністю

Деякі джерела подають транскрипцію Уільям, зокрема стаття М. С. Шаповалової в Українській радянській енциклопедії
Shakespeare, William - definition of Shakespeare, William in English from the Oxford dictionary
Смирнов А. А. Уильям Шекспир // Шекспир У. Полное собрание сочинений в 8 томах. М.: Искусство, 1957. Т. 1.
Шекспир или Шакспер? // Знание — сила, № 2, 1998.
Baldwin, T. W. William Shakspere's Small Latine and Less Greeke. 2 Volumes. Urbana-Champaign: University of Illinois Press, 1944: passim. See also Whitaker, Virgil. Shakespeare's Use of Learning. San Marino: Huntington Library Press, 1953: 14-44.
Germaine Greer «Past Masters: Shakespeare» (Oxford University Press 1986, ISBN 0-19-287538-8) pp1-2
"Шекспир или Шакспер? // Знание — сила, № 2, 1998.
Рацкий И. Проблема трагикомедии и последние пьесы Шекспира // Театр. 1971. № 2.
Аникст А. А. Поэмы, сонеты и стихотворения Шекспира // Шекспир У. Полное собрание сочинений в 8 томах. М.: Искусство, 1960. Т. 8. С. 594.
Номер 49 у Рейтингу 100 найкращих книг усіх часів журналу Ньюсвік (Newsweek's Top 100 Books — список 100 найкращих книг усіх часів журналу Ньюсвік(рос.))
Номер 50 у Рейтингу 100 найкращих книг усіх часів журналу Ньюсвік (Newsweek's Top 100 Books — список 100 найкращих книг усіх часів журналу Ньюсвік(рос.))
Номер 51 у Рейтингу 100 найкращих книг усіх часів журналу Ньюсвік (Newsweek's Top 100 Books — список 100 найкращих книг усіх часів журналу Ньюсвік(рос.))

    Номер 52 у Рейтингу 100 найкращих книг усіх часів журналу Ньюсвік (Newsweek's Top 100 Books — список 100 найкращих книг усіх часів журналу Ньюсвік(рос.))

Джерела
	Вікіцитати містять висловлювання, автором яких є: Вільям Шекспір
	Вікісховище має мультимедійні дані за темою: William Shakespeare

    Енциклопедія українознавства : Словникова частина : [в 11 т.] / Наукове товариство імені Шевченка ; гол. ред. проф., д-р Володимир Кубійович. — Париж ; Нью-Йорк : Молоде життя, 1955—1995.
    Вільям Шекспір. К., 1939;
    Франко І. [Вірші]. // Франко І. Зібрання творів, т. 12. К., 1978;
    Франко І. [Статті]. // Франко 1. Твори, т. 18. К., 1955;
    Ваніна І. Г. Українська шекспіріана. К., 1964;
    Вільям Шекспір. Львів. 1964;
    Шаповалова М. С. Шекспір в українській літературі. Львів. 1976.

Посилання

    Галина Пастушук. Львівський національний університет імені Івана Франка. Традиція середньовічного карнавалу в драматургії Шекспіра (укр.)

[сховати]

    п о р 

Повне зібрання творів Вільяма Шекспіра
Трагедії 	
Тіт Андронік • Ромео і Джульєтта • Юлій Цезар • Гамлет • Отелло • Король Лір • Макбет • Антоній та Клеопатра • Коріолан • Троїл і Крессіда • Тімон Афінський
	
Hw-shakespeare.jpg
Комедії 	
Все добре, що добре закінчується • Як вам це сподобається • Комедія помилок • Цимбелін • Марні зусилля кохання • Міра за міру • Венеційський купець • Віндзорські насмішниці • Сон літньої ночі • Багато галасу з нічого • Перикл • Приборкання норовливої • Буря • Дванадцята ніч • Два веронці • Два знатних родичі • Зимова казка
Історичні твори 	
Король Іоанн • Річард II • Генріх IV, частина 1 • Генріх IV, частина 2 • Генріх V • Генріх VI, частина 1 • Генріх VI, частина 2 • Генріх VI, частина 3 • Річард III • Генріх VIII
Вірші та поеми 	
Сонети • Венера та Адоніс • Знеславлена Лукреція • Пристрасний пілігрим • Фенікс і голубка • Скарга закоханої
Апокрифи і
втрачені роботи 	
Едуард III • Сер Томас Мор • Історія Карденіо (втрачено) • Винагороджені зусилля кохання (втрачено)