Pablo Picasso
(Omdirigerad från Picasso)
Question book-4.svg
	Den här artikeln behöver fler källhänvisningar för att kunna verifieras. (2009-11)
Åtgärda genom att lägga till pålitliga källor (fotnoter). Fakta utan källhänvisning kan ifrågasättas och tas bort. Diskutera på diskussionssidan.
Pablo Picasso
Pablo picasso 1.jpg
Pablo Picasso år 1962.
Födelsenamn 	Pablo Diego José Francisco de Paula Juan Nepomuceno María de los Remedios Cipriano de la Santísima Trinidad Mártir Patricio Ruiz y Picasso
Född 	25 oktober 1881
Málaga, Spanien
Död 	8 april 1973 (91 år)
Mougins, Provence, Frankrike
Nationalitet 	 Spanien
År aktiv 	1889–1973
Fält 	Måleri, teckning, skulptur, keramik, scenografi
Rörelse 	Kubismen
Signatur
Picasso Signatur-DuMont 1977.svg

Pablo Ruiz Picasso, fullständigt namn Pablo Diego José Francisco de Paula Juan Nepomuceno María de los Remedios Cipriano de la Santísima Trinidad Mártir Patricio Ruiz y Picasso, född 25 oktober 1881 i Málaga i Andalusien, död 8 april 1973 i Mougins i Provence, var en spansk konstnär och poet.

Innehåll

    1 Biografi
        1.1 Den unge konstnären
        1.2 En upptäckt som kom att förändra
        1.3 Kubismen etableras
        1.4 Surrealism, litterära verk och Guernica
        1.5 Skulptören Picasso
        1.6 Efterkrigsåren
    2 Politik
    3 Familjeliv
    4 Utställd konst
        4.1 Museer
        4.2 Picasso i Sverige
            4.2.1 Kataloger från utställningar i Sverige
    5 Kulturella referenser
    6 Litterära verk på svenska
    7 Se även
    8 Referenser
        8.1 Noter
        8.2 Tryckta källor
    9 Externa länkar

Biografi
Den unge konstnären

Pablo Picasso föddes i Málaga i Andalusien, i ett hus vid Plaza de la Merced. Han var son till José Ruiz y Blasco, målare och konstprofessor, och María Picasso y López. Födseln var mycket dramatisk. Barnmorskan trodde att Pablo var dödfödd och ägnade sig istället åt modern. Det var farbrodern och läkaren Don Salvador som sannolikt kom att rädda hans liv, genom att andas cigarrök i den nyföddes näsborrar så att han kvicknade till och började skrika.[1] Den unge Pablo kom därefter inte bara att leva nästan 91 ½ år till utan även bli begåvad med det fullständiga namnet Pablo Diego José Francisco de Paula Juan Nepomuceno María de los Remedios Cipriano de la Santísima Trinidad Mártir Patricio Ruiz y Picasso.

Av sin far, som var bildlärare, lärde sig Picasso bildkonstens grunder, som figurteckning och målning med olja. Han visade från tidig ungdom prov på en brådmogen konstnärlig skicklighet. Hans första kända oljemålning Picador målades 1889[2]. Vid tio års ålder började Pablo signera sina målningar med sin mors flicknamn: Picasso.

Han bedrev större delen av sina studier i Barcelona, där han bodde 1895-1904. Han studerade vid ett flertal konstskolor, ofta de där hans far arbetade. Den sista skolan Picasso gick på var San Fernandos Kungliga Akademi i Madrid. Men där var han mindre än ett år och tog ingen examen.

Picassos tidiga verk, som Porträtt av Coquiot (1901), återspeglar en påverkan från jugendstilen och det postimpressionistiska måleriet, som han lärt känna genom tidskrifter i Barcelona och från sina besök i Paris. Målningarna från 1901–1904, "den blå perioden", har i huvudsak fattiga och lidande människor som motiv, till exempel Den gamle gitarristen (1903). Den återhållsamma färgen och de förenklade formerna bidrar till att skapa en känsla av intensiv melankoli och patos.

1904 bosatte sig Picasso i Paris och började träffa konstnärer och författare, däribland Apollinaire och Kees van Dongen samt sina första mecenater. Pessimismen i hans tidigare verk gav plats för den så kallade "rosa perioden", till exempel Pojke med häst (1905), i en ljusare sinnesstämning och färgskala. Alla Picassos tidiga verk ger prov på en extraordinär förmåga att assimilera mycket olika uttryck och hans ohämmade lust att experimentera i sökandet efter mer tillfredsställande uttrycksformer. Fastän han förblev oberörd av fauvismen intensifierades den experimentella sidan av hans arbete omkring 1906-1907.
En upptäckt som kom att förändra

Inspirerad av både primitiv form (till att börja med den forntida iberiska kulturen och senare afrikanska masker och träskulpturer) och Cézannes stränga bilduppbyggnad åstadkom Picasso en genomgripande revolution inom måleriet. Den epokgörande Les Demoiselles d'Avignon (1907) var ett medvetet försök att avsluta experimenten och trots att dessa uppenbarligen fortfarande pågick under själva utförandet av målningen, var den det avgörande steget i konstnärens befrielse från sina traditionella skyldigheter mot verkligheten. Den afrikanska konsten, som Picasso bekantade sig med omkring 1906, hämmades inte av en föreställande tradition, och dess underliga former (både förvrängda och uppfunna) skapade ett slags "prejudikat" av yttersta vikt. Genom att blanda denna frihet med Cézannes känsla för disciplin i bilduppbyggnaden utvecklade Picasso och Braque kubismen, som nämns tidigare.
Kubismen etableras

    Huvudartikel: Kubism

Stilens huvudperiod räknas från 1907 till 1914, och dess upphovsmän var Pablo Picasso och Georges Braque. Som konstriktning kom den närmare att definieras av Guillaume Apollinaire.

I tidiga "analytiska" kubistiska målningar som Porträtt av Vollard (1910) är motivet fortfarande tydligt igenkännligt även om det helt fritt har skurits i småbitar och ordnats på nytt i enlighet med ett komplicerat system av halvt genomskinliga plan där gestalten och det grunda rum den befinner sig i har ingått total förening. Senare blev själva "omstruktureringen" mera uppenbart ett självändamål. I den "syntetiska" kubismen, till exempel Stilleben med fiol (1913), innebar användningen av verkliga föremål på bildytan dels en uttalad betoning av ytan, dels fastställdes på ett omstörtande sätt att målningen snarare skapar sin egen verklighet än imiterar verkligheten. Kubismens inverkan på den europeiska konstens utveckling, både vad gäller skulptur och måleri, har varit omfattande och varierande.

Picassos arbeten från 1914, då hans samarbete med Braque upphörde på grund av första världskriget, hade alla sitt ursprung i kubismen. Fram till 1921 fortsatte han att arbeta i den "syntetiska" kubismens formspråk; ett arbete som kulminerade i den monumentala Tre musikanter (1921). Mellan 1917 och 1921 arbetade han med dekoren till flera av Ryska balettens uppsättningar (till exempel mellanaktsridån till Parade, 1917) och besökte tillsammans med danskompaniet Rom, Neapel, Florens och Barcelona. Det är möjligt att besöken i Italien uppmuntrade det starkt klassiska draget i hans figurkompositioner mellan 1919 och 1925.

De orörliga och monumentala gestalterna blir alltmer groteska och våldsamma och leder fram till de omstörtande verken från perioden 1925-1940. Där ingår den ursinniga Tre dansare (1925), de fritt skapade kropparna på 1930-talet med sina dubbeltydiga organiska former och Guernica (1937). Dessa verk avslöjar den underliggande expressiva kraften i Picassos konst, vilken dittills undertrycks i kubismen.
Surrealism, litterära verk och Guernica

Picasso deltog i den första surrealistutställningen i Paris 1925. Även skrifter av honom brukar räknas till den officiella surrealistlitteraturen. André Breton tog till exempel med ett par av hans dikter i sin omfattande litterära antologi om svart humor, Anthologie de l'humour noir (1940). Till skrifterna hör förutom en mängd dikter också ett par pjäser. I januari 1941, den första vintern under Tysklands ockupation av Frankrike, skrev han på fyra dygn i sin parisatelje på rue des Grands Augustines den surrealistiska pjäsen Åtrån fångad i svansen. Några år senare, 1947-1948, skrev han ytterligare en pjäs i samma anda, De fyra små flickorna.

Picasso undertecknade inte något av surrealisternas manifest men i likhet med dem hade han i allt högre grad intresserat sig för den rådande politiska oron i Europa från 1930-talet och framåt. Med verk som Sueño y mentira de Franco (en svit etsningar 1937, men även en dikt tolkad av Erik Lindegren 1947, Francos drömmar och lögner[3]) och den monumentala målningen Guernica tog Picasso öppet ställning för den spanska och demokratiska republikens sak. Guernica, som är en protest mot bombningen av en helt oförberedd civilbefolkning i den baskiska staden Guernica av tyska, nationalsocialistiska bombplan på Francos sida i spanska inbördeskriget, utgör en passionerad förening av såväl kubistiska som surrealistiska stildrag och en behärskad, subtil färgskala i en komponerad, symbolisk allegori. Den visades på världsutställningen i Paris 1937.
Skulptören Picasso
Kvinnohuvud i Halmstad.

Picassos mest originella skulpturer utgörs av kubistiska bronsskulpturer (cirka 1909), collagekonstruktioner (1912-16), konstruktioner i smidesjärn tillsammans med Julio González (1931-34) och åtskilliga spirituella ready-mades, till exempel Tjurhuvud (1943).
Efterkrigsåren

Picasso lämnade Paris 1945 och bodde därefter i Antibes, Vallauris (1948-1958) och Vauvenargues. I hans efterkrigsverk ingår familjeporträtt och en häpnadsväckande mängd grafik och keramik. Ända till slutet av sitt liv var han mycket produktiv och en av 1900-talets mest mångsidiga och inflytelserika konstnärer. Förutom kubismen utgör hans stora bidrag till den moderna konsten den frihet som karakteriserar varje sida av hans verk, något som de märkliga målningarna från slutet av hans liv bekräftar.
Politik

Picasso stödde den republikanska regeringen i Spanien som kom till makten 1931 och han utsågs av den till direktör för Pradomuseet i Madrid år 1936. När Guernica bombades av den fascisitska motståndarsidan målade han tavlan Guernica som ställdes ut på Världsutställningen i Paris 1937.[4]

År 1944, mot slutet av andra världskriget, blev konstnären medlem av Frankrikes kommunistiska parti och förblev medlem livet ut. Picasso bidrog bland annat med teckningar i franska kommunistpartiets båda tidningar L'Humanité och Les Lettres Francais från 1940-talet och framåt.[5] Picasso kritiserades delvis för det men den politiska sidan av Picassos verk presenterades som tema första gången i utställningen Picasso: Peace and Freedom, ungefär Picasso: Fred och Frihet, på Tate Liverpool, en utställning som även visades på Albertina i Wien och Louisiana i Danmark.[6][7] Målningen Le Charnier (Massgraven) från 1944-45 var till exempel med där. Den hämtade i likhet med Guernica sitt motiv från fascisternas förödelse under spanska inbördeskriget. Serien Våldtäkten på sabinskorna (1962) relateras till Kubakrisen som var samtida med verken.[5] 1950 tilldelades Picasso Stalins fredspris och 1 maj 1962 mottog han Lenins fredspris.[8]

Picassos politiska gärning var främst ett engagemang mot krig och till försvar för civila offer. Efter krigsslutet engagerade han sig i den västliga fredsrörelsen som växte sig stor under 1950- och 1960-talet. Tilll den första världsfredskongressen i Paris 1949 var symbolen en fredsduva han målat. Han protesterade även mot Sovjetunionens agerande under Ungernrevolten 1956 och deras invasion av Tjeckoslovakien i samband med Pragvåren 1968.[4]
Familjeliv

Picasso hade otaliga kärleksaffärer och fem långa relationer med balettdansösen Olga Khoklova 1918, Marie-Thérèse Walter 1927, fotografen Dora Maar 1936, konstnären Françoise Gilot 1944 och keramikern Jacqueline Roque. Han fick fyra barn; Paulo, Maya, Claude och Paloma Picasso. I det första giftermålet med Olga Khoklova fick de en son, Paulo. De var formellt gifta fram till Olgas död 1955 fastän separerade sedan länge. Mellan giftermålen fick han dottern Maya med Marie-Thérèse Walter och barnen Claude och Paloma Picasso med Françoise Gilot. Françoise Gilot i motsats till hans andra kvinnor lämnade honom 1953 och hävdade att hon blev illa behandlad, misshandlad och inte kunde stå ut med alla Picassos kärleksaffärer vid sidan om.[9] Senare beskrev hon sitt liv med Picasso i boken Leva med Picasso. Andra giftermålet var med Jacqueline Roque 1961 och de förblev gifta fram till Picassos död.
Utställd konst
Museer

I Antibes finns ett Picassomuseum, Musée Picasso Antibes, där den svenska fotografen Marianne Greenwood arbetade ett antal år som museets husfotograf, och bidrog till att bygga upp ett fotoarkiv med Picasso och hans familj. Fotoarkivet har flera gånger ställts ut.

Det finns även ett Picassomuseum i Paris, Musée Picasso, ett i Vallauris på franska rivieran, Musée National Picasso, och ytterligare ett i Barcelona, Musée Picasso. År 2003 öppnade Picassos släktingar ett museum i hans födelsestad Malaga i Andalusien - Museo Picasso Málaga.
Picasso i Sverige
Picassoskulpturen i Kristinehamn.

Pablo Picasso godkände 1964 att en av hans skulpturer skulle uppföras i Kristinehamn på Strandudden i Vänern. Picassoskulpturen i Kristinehamn invigdes 1965, är 15 meter hög och är den största Picassoskulpturen i världen.

Ytterligare skulpturer av Picasso återfinns i studentbostadsområdet Kungshamra i Bergshamra i Stockholm samt i Halmstad, samt utanför Arkitektur- och designcentrum i Stockholm.
Kataloger från utställningar i Sverige

(utställningsort Stockholm, om ej annat anges)

    1947 - Etsningar och litografier, 1904-1947 (Blanch's konstgalleri, nov-dec 1947)
    1948 - Keramik av Picasso (Galleri d'art latin)
    1948 - Pablo Picasso: utställning nov.- dec. 1948 (Svensk-franska konstgalleriet)
    1950 - Birger Halling, Pablo Picasso: 24 januari-6 februari 1950 (Göteborg, Lorensbergs konstsalong)
    1955 - Picasso: september 1955 (Svensk-franska konstgalleriet)
    1955 - Picasso: teckningar (Svensk-franska konstgalleriet)
    1956 - Guernica: utställning i Moderna museet, Stockholm, okt.-nov. 1956
    1958 - Gilioli, Laurens, Picasso: utställning 8-31 mars 1958 (Svensk-franska konstgalleriet)
    1959 - Picasso: 26 sept.-18 okt. 1959 (Svensk-franska konstgalleriet)
    1961 - Pablo Picasso: oktober-november 1961 (Galerie Pierre)
    1962 - Laurens, skulptur 1919-1949: Picasso, grafik 1957-1962: 11 maj-15 juni 1962 (Svensk-franska konstgalleriet)
    1963 - Pablo Picasso: mars 1963 (Galerie Pierre)
    1965 - Picasso i Kiruna: september 1965 (Stadshuset i Kiruna. Moderna museet i samarbete med Kiruna kommun)
    1967 - Henri Matisse "Apollon", Pablo Picasso "Femme nue au rocking-chair": utställda och utbjudna till salu mot slutna anbud till den 31 januari 1968 i Svensk-franska konstgalleriet
    1970 - Picasso: grafik: 7 februari-4 mars 1970 (Galleri Östermalm)
    1988 - Pablo Picasso: Moderna museet, Stockholm 15/10 1988-8/1 1989
    1997 - Picasso och Medelhavets myter: Moderna museet, Spårvagnshallarna 15/2-19/5 1997
    2006 - Pablo Picasso: akrobater och harlekiner, familj och kvinnor (Göteborgs konstmuseum)
    2012 - "He was wrong": Picasso/Duchamp (Moderna museet)

Kulturella referenser

HasseåTage gjorde en film om Picassos liv. Filmen som har titeln Picassos äventyr (1978) är en surrealistisk komedi med Gösta Ekman i huvudrollen som Picasso.

Tavlan Le pigeon aux petits pois lär ha blivit slängd i en sopcontainer i samband med en konstkupp mot ett museum i Paris.[10]

I maj 2015 såldes tavlan Kvinnorna i Alger för 179,3 miljoner dollar på auktionshuset Christies i New York. Därmed blev den den dittills högst betalda tavlan på en auktion.[11]
Litterära verk på svenska

    Francos drömmar och lögner (tolkning av Erik Lindegren och Ilmar Laaban). I tidskriften Prisma, 1948: nr 1
        Francos lögn och dröm. I tidskriften Zenit, 1961: nr 2, reviderad tolkning
    Åtrån fångad i svansen (i tolkning och med efterskrift av Arne Häggqvist, med facsimilerad fransk text efter Picassos manus, Arne & Hubert, 1966)
    Tankar (i urval av Alain Benoit, översättning av Marianne Sandels-Zekeli, Forum,1969)
    Skinnstycke (Trozo de piel) [diktsvit från 1959] (i tolkning och med efterskrift av Lasse Söderberg, Ellerström, 1988)
    De fyra små flickorna (Les quatre petites filles) (översättning Joachim Forsgren, [S.l.]: [s.n.], 1997)

Se även

    Le Rêve

Referenser
Noter

    ^ Mailer, Norman (1995): Portrait of Picasso as a Young Man, sid 3. citerat på Southerncrossreview.com, 2004. Läst 30 juni 2013. (engelska)
    ^ http://www.pablo-ruiz-picasso.net/work-261.php
    ^ En reviderad översättning 1961 fick titeln Francos dröm och lögn. Se detta översättarlexikon oversattarlexikon.se
    ^ [a b] Viveca Tallgren (18 mars 2011). ”Den politiska Picasso”. Ny Tid. Läst 2016-01-05.
    ^ [a b] Presentation av utställningen Picasso: Fred och Frihet på konstmuseet Louisiana 2011. sydsvenskan.se
    ^ ”Picasso: Peace and Freedom | Tate”. www.tate.org.uk. Läst 2016-01-03.
    ^ ””Picasso, Fred & frihet” - DN.SE” (på sv-se). DN.SE. Läst 2016-01-03.
    ^ Ur en artikel om "den aristokratiske kommunisten Picasso. tidningenkulturen.se
    ^ Gilot, Francoise, Leva med Picasso
    ^ Artikel i DN
    ^ Rekorddyr Picasso-tavla klubbad Svenska Dagbladet 12 maj 2015

Tryckta källor

    Pablo Picasso: Moderna museet, Stockholm 15/10 1988-8/1 1989. Moderna museets utställningskatalog. Stockholm: Moderna museet. 1988. Libris 7602372. ISBN 91-7100-349-5
Victor Hugo
Victor Hugo
Victor Hugo 1884
Victor Hugo 1884
Född 	26 februari 1802
Besançon, Franche-Comté, Frankrike
Död 	22 maj 1885 (83 år)
Paris, Frankrike
Yrke 	Poet, dramatiker, författare
Litterära rörelser 	Romantiken
Framstående verk 	Ringaren i Notre Dame, Samhällets olycksbarn
Influenser 	François-René de Chateaubriand, Walter Scott, Voltaire
Influerade 	Louis-Honoré Fréchette, Charles Dickens, Fjodor Dostojevskij, Irvine Welsh, Albert Camus, Gérard de Nerval, Paul Verlaine Oscar Wilde, Jean Cocteau, Gustave Flaubert, Ayn Rand
Namnteckning
Autograph-VictorHugo.png
Victor Hugos och Émile Zolas gravkammare.

Victor Marie Hugo, född 26 februari 1802 i Besançon, död 22 maj 1885 i Paris, var en fransk författare, dramatiker och diktare, samt ledamot av franska akademien. Han är bland annat berömd för romanerna Ringaren i Notre Dame och Samhällets olycksbarn. Victor Hugo var far till Charles och François Victor Hugo.

Innehåll

    1 Biografi
        1.1 Uppväxt och debut
        1.2 Giftermål och 1820-talet
        1.3 1830- och 1840-talen
        1.4 Revolution till 1860-talet
        1.5 Krig och sista år
    2 Franska akademin och författarförening
    3 Betydelse
    4 Bibliografi utgivet på svenska
    5 Övrigt
    6 Referenser
        6.1 Noter
        6.2 Tryckta källor
    7 Externa länkar

Biografi
Uppväxt och debut

Victor Hugo föddes 1802 som son till greve Joseph-Léopold-Sigisbert Hugo, major i Napoleons armé (senare general), och Sophie Hugo. Vid två års ålder skilde sig hans föräldrar, och han uppfostrades av sin mor i Paris. Fadern var officer, och deltog i Napoleonkrigen under fälttågen i Italien och Spanien. Victor Hugo var under en tid page vid hovet i Madrid, och vistelsen i Spanien torde ha haft viss betydelse för hans kommande diktning.[1]

Hans senare uppfostran i Paris blev mycket bristfällig, och Hugo avbröt tidigt de matematiska studier som var tänkta att förbereda honom för École polytechnique, för att helt ägna sig åt litteraturen.[1]

Redan vid 15 års ålder fick han Franska akademiens pris för en dikt. Tillsammans med sina två bröder startade han tidskriften Le conservateur littéraire som kom ut mellan åren 1819-1821. Victor Hugos första bok, diktsamlingen "Odes et Poésies Diverses", publicerades 1822 och hans första roman, Han från Island ("Han d'Islande"), året därpå. Nya diktsamlingar följde 1824 och 1826.[2]
Giftermål och 1820-talet

1822 gifte sig Hugo med Adèle Foucher, dotter till en officer i det Franska krigsministeriet, sin ungdoms kärlek, och hemmet blev snart en samlingspunkt för den unga krets romantiker, som riktade sig mot den klassiska traditionen, "det andra cenaklet". Sin romantiska trosbekännelse gav Hugo i förordet till den annars misslyckade tragedin Cromwell (1827). Hugo deklarerar att dikten skall följa den mänskliga utvecklingen och återge verkligheten sådan den är, blanda skönt och fult och ha sinne för det groteska. Regelverken skall bort och poeten skall fritt följa sin inspiration och skänka liv. I diktsamlingen Les Orientales (1829) som inspirerades av det grekiska frihetskriget och den samtida franska målarkonsten, visar sig Hugos romantiska temperament tydligt. Österländsk färgprakt, frisk målarglädje, visionär fantasi utmärker dess fria, magnifika rytmer. Hugos dramatik fortsatte med Marion de Lorme (1828), vars hjältinna är den trofast älskande kurtisanen, och Hernani (1830, uppförd i Stockholm 1833), en lyriskt mättad tragedi från Karl V:s Spanien. Med det senare verket slog den franska romantiken igenom, och under den kända premiären 25 februari 1830 uppstod ett regelrätt slagsmål mellan anhängare och motståndare till pjäsen.[2]
1830- och 1840-talen

Hugo fortsatte med romanen "Notre Dame de Paris" (1831), en medeltidsskildring efter Walter Scotts mönster, där Hugo briljerar med suggestiv tidsfärg och livfulla masscener. I Feuilles d'automne (1831) prisas hemmet och familjelivet i innerliga, borgerligt idylliska toner. Hugos dramatiska produktion fortsatte med Le rois s'amuse (1832), vilken senare omstöptes av Verdi, Lucretia Borgia (1833), Marie Tudor (1833, svensk översättning 1842), Ruy Blas (1838), Hugos mest lyckade pjäs och Les Burgraves (1843), som gjorde totalt fiasko.[2]

Av Hugos diktsamlingar utkom närmast Chants de crépuscule (1835), där den politiska satiren omväxlar med hyllandet av nationens stora minnen bland annat Napoleontidens, Les voix intérieures (1837) och Les rayons et les ombres (1840). Han invaldes 1841 i Franska akademin och blev 1845 pär.[3]

År 1843 drunknade hans dotter Léopoldine tillsammans med sin man. Efter denna händelse slutade Hugo skriva totalt, och återvände först efter flera år till samhället, till en början bara i det politiska livet.

Viss tröst fick Hugo i det utomäktenskapliga förhållandet med den unga kvinnan Léonie d'Aunet, som han träffade samma år som dottern omkom. Léonie d'Aunet var gift med konstnären François-Auguste Biard, som den 5 juli 1845 tog de båda älskande på bar gärning i ett hotellrum. Léonie d'Aunet dömdes till två månaders fängelse och skildes därefter från sin man. Förhållandet med Hugo fortsatte, trots att han även hade andra romantiska förbindelser.[4]
Revolution till 1860-talet

Februarirevolutionen 1848 blev startskottet för Hugos aktiva deltagande i politiken. Han invaldes i konstituerade församlingen och grundade tidningen L'avènement, som skulle stödja Hugos kandidatur till presidentposten. Efter Louis Napoléons val till president räknade han med att bli utsedd till utrikesminister, vilket slog helt fel, främst på grund av hans fullständiga opålitlighet, och efter dennes statskupp och utropande till kejsare under namnet Napoleon III var han så komprometterad, att han tvingades i landsflykt.[5]

Han bosatte sig först i Bryssel, varifrån han förvisades till ön Jersey. Till sist tillbringade han en tid på ön Guernsey. Han poserade nu inför världen som politisk martyr och skrev hätska och missvisande skrifter och pamfletter såsom L'histoire d'un crime (1877) och Napoléon le petit (1852, svensk översättning samma år), samt diktsamlingen Les châtiments (1853), fylld av oresonliga smädelser och mäktigt hat. Med den vackra Les contemplations (1856) återvände han till den egentliga lyriken. I La légende des siècles (1859, 1877 och 1883) ville Hugo åstadkomma en episk-filosofisk dikt om mänsklighetens utvecklingshistoria. Hugo skrev vidare Les misérables (1862), Les travailleurs de la mer (1866) och L'homme qui rit (1869). Hugo byggde dessa demokratiskt färgade samtidsromaner på samma antitesverkan som sina dramer.[5]
Krig och sista år

Mitt under fransk-tyska kriget 1870 återvände Hugo i triumf till Paris. Han besjöng belägringen och pariskommunen i L'année terrible (1872). Senare blev han senator men gjorde sig åter omöjlig som politiker. Eftersom han betraktades som Frankrikes främste författare kom han dock att prisas för sina insatser. Bland Hugos senare verk märks romanen Quatre-vingt-treize (1877), diktsamlingen L'art ^d'être grand-père (1877), samt de av en slags ockultistisk religiositet färgade poetiska verken La pitié suprême (1879), Religions et religion (1879) och Les quatre vents de l'esprit (1881).[5]

Hugo dog i Paris 1885. Vid hans begravning var två miljoner människor närvarande. Han begravdes, som han önskat, i Panthéon i Paris på statens bekostnad, begravningsplatsen för många av de mer berömda människorna i Frankrike.
Franska akademin och författarförening

Mellan år 1841 och 1885 satt Hugo på stol 14 i franska akademin.

Hugo irriterade sig över samtidens många piratförlag, och skapade därför 1878 Association Littéraire et Artistique Internationale för att värna författarnas upphovsrätt.[6]
Betydelse

Hugo anses som den störste författaren inom fransk romantik. Hugo skrev inte bara i romantisk stil, utan även verk som kan sorteras in under realism, en litterär riktning som började vinna mark under 1830-talet.

Victor Hugos mest kända verk anses vara "Notre Dame de Paris", Ringaren i Notre Dame, och den historisk-romantiska samtidsskildringen Samhällets olycksbarn (Les Misérables), från 1862. Pjäsen "Le Roi s'amuse" (1832, sv. Kungen roar sig, 1884) förbjöds av censuren, men blev underlag till Verdis opera Rigoletto.
Bibliografi utgivet på svenska

    En dödsfånges sista stunder (Le dernier jour d'un condamné)
        En dödsfånges sista stunder (anonym översättning, Uppsala, 1830)
        En dödsdömds sista dag (översättning Erik Karlholm, Svenska förlaget, 1920)
        En dödsdömds sista stunder (anonym översättning, Svenska förlagshuset, 1925)
        En dödsdömds sista dagar (översättning Magnus Röhl, Biblioteksförlaget, 1989)
    Isländaren i Norge (Han d'Islande)
        Isländaren i Norrige (anonym översättning, Uppsala, 1830-1831)
        Isländaren i Norge (anonym översättning, Svenska förlagshuset, 1925)
        Isländaren i Norge: (Demonen från Island) (översättning Vera Olinder, Världslitteraturen, 1928)
    Hernani
        Hernani eller castilianska hederskänslan: dram i fem akter (översättning M.M. af Pontin, Stockholm, 1833)
        Hernani (översättning Edvard Bäckström, Seligmann, 1877)
    Bug-Jargal (Bug-Jargal)
        (anonym översättning, Littorin, 1833)
    Ringaren i Notre Dame (Notre Dame de Paris)
        Kyrkan Notre-Dame i Paris (översättning J. F. Bahr, Stockholm, 1835-1836)
        Kyrkan Notre-Dame i Paris (översättning H. Hörner, Albert Bonnier, 1869)
        Notre-Dame (översättning Otto Wilhelm Ålund, Beijer, 1885)
        Ringaren i Notre-Dame (översättning Oscar Nachman, Lindström, 1928)
        Ringaren i Notre-Dame (översättning Bo Wickman, Niloé, 1952)
    Lucrezia Borgia (Lucrèce Borgia)
        (översättning Carl Julius Lénström, Palmblad, Sebell & C., 1835)
    Angelo
        Angelo: tyrann i Padua (anonym översättning, Stockholm, 1836)
        (anonym översättning, Edquist, 1874)
    Maria Tudor
        Maria Tudor: dram i tre afdelningar (översättning Fredrik Niklas Berg, Hjerta, 1842)
    Napoleon den lille (Napoléon le Petit)
        (översättning Georg Scheutz [m.fl.], Hierta, 1852)
    Samhällets olycksbarn (Les miserables)
        (anonym översättning, Hjerta, 1862)
        Det mänskliga eländet (översättning N. & B. Spanier, 1862)
        (översättning Hugo Gyllander, Stockholm, 1906-1907)
        (översättning Eric Rohman, Kulturförlaget, 1922)
        (översättning Gemma Funtek-Snellman, Lindqvist, 1947)
        Les misérables: Samhällets olycksbarn (översättning Jakob Gunnarsson, Niloé, 1990)
    Havets arbetare (Les travailleurs de la mer)
        Hafvets arbetare (översättning Otto Wilhelm Ålund, Arwidson, 1866)
        (översättning Tom Wilson, Björck & Börjesson, 1908)
        (översättning Åke Malmström, Världslitteraturen, 1928)
    Skrattmänniskan (L'homme qui rit)
        Skrattmenniskan (översättning H. Hörner, Albert Bonnier, 1869)
        (anonym översättning, Svenska förlagshuset, 1925)
        (översättning Einar Ekstrand, B. Wahlström, 1928)
        Mannen, som skrattar (översättning Åke Malmström, Världslitteraturen, 1928)
        (översättning Berit Nielsen, Niloé, 1962)
    1793 (Quatre-vingt-treize)
        1793: skildring ur Vendée-kriget (översättning Axel Krook, Albert Bonnier, 1874)
        Revolutionstider, anonym översättning, Svenska förlagshuset, 1925)
        "1793: en roman om franska revolutionen (översättning Mats Löfgren, Bra böcker, 1993)
    Kungen roar sig (Le roi s'amuse)
        Kungen roar sig: skådespel på vers i fem akter (översättning Harald Molander, Lund, 1884)
    Ruy Blas
        (översättning Henric Westin, N. P. Pehrsson, 1885)
        (översättning Alfred Finell, Fritzes, 1923)
    Marion Delorme
        (översättning Henric Westin, N. P. Pehrsson, 1886)
        Marion de Lorme (översättning Alfred Finell, Fritze, 1908)
    Hövdingen
        (anonym översättning, Svenska förlagshuset, 1925)
    Brottet
        (anonym översättning, Svenska förlagshuset, 1925)

    Valda lyriska dikter (översättning Alfred Victorin, Stockholm, 1899)
    Lyriska dikter (1928)

Övrigt

Victor Hugo är ett av de mera framstående helgonen i den vietnamesiska religionen Cao Dai.

Victor Hugo har en krater uppkallad efter sig på Merkurius, Hugokratern.
Referenser
Noter

    ^ [a b] Carlquist 1932, s. 420
    ^ [a b c] Carlquist 1932, s. 421
    ^ Carlquist 1932, s. 421–422
    ^ ”L’entourage : Léonie Biard”. Victor Hugo : conscience et combats 1802–2002. Läst 24 januari 2012.
    ^ [a b c] Carlquist 1932, s. 422
    ^ Carp, Ossi, "Victor Hugo - den första antipiratlobbyisten" Dagens Nyheter 2009-03-11 (Läst 2009-03-12)

Tryckta källor

    Carlquist, Gunnar (red.) (1932). Svensk uppslagsbok. Malmö: Svensk Uppslagsbok AB:s förlag, band 13 s.

Johann Wolfgang von Goethe
(Omdirigerad från Goethe)
Johann Wolfgang von Goethe
Johann Wolfgang von Goethe vid 70 års ålder. Av Joseph Karl Stieler.
Johann Wolfgang von Goethe vid 70 års ålder. Av Joseph Karl Stieler.
Född 	Johann Wolfgang Goethe
28 augusti 1749
Frankfurt am Main, Tysk-romerska riket
Död 	22 mars 1832 (82 år)
Weimar, Sachsen-Weimar-Eisenach, Tyska förbundet
Nationalitet 	tysk
Språk 	tyska
Litterära rörelser 	Sturm und Drang
Framstående verk 	Faust, Den unge Werthers lidanden
Make/maka 	Christiane von Goethe, f. Vulpius (1806-1816)
Barn 	August von Goethe (1789-1830)
Namnteckning
Signature Johann Wolfgang von Goethe.svg

Johann Wolfgang von Goethe [gøːtə], född 28 augusti 1749 i Frankfurt am Main, Tyskland, död 22 mars 1832 i Weimar, var en tysk författare, diktare och naturforskare. Han adlades 1782 och hette tidigare Johann Wolfgang Goethe.

Goethe ligger begravd i gravkapellet Furstegraven i Weimar.

Innehåll

    1 Goethes bakgrund och unga år
    2 Studier, bekantskaper, tidig karriär
    3 Den unge Werther och diktarens liv som förlaga
    4 Goethes betydelse och vetenskapliga arbete
    5 Bibliografi (urval)
    6 Citat
    7 Noter
    8 Externa länkar

Goethes bakgrund och unga år

Omkring klockan 18 den 28 augusti 1749 föddes Johann Wolfgang von Goethe vid Grosser Hirschgraben i Frankfurt am Main, i det hus som kom att kallas Goethehuset efter familjen. Han var son till kejserliga rådet juris doktorn Johan Caspar Goethe och hans hustru Katharina Elisabeth Textor. Hustrun var 21 år yngre än sin man. Fadern var välbeställd och kunde leva på räntorna från sin förmögenhet, samtidigt som han sysselsatte sig med ordnandet av sina konst- och boksamlingar.[1] Goethes släkt tillhörde ursprungligen borgarklassen med smeder, skräddare och vinhandlare och kom från Thüringen. Farfadern var en ansedd skräddare i Frankfurt och Lyon och fick ett vinstbringande värdshus i hemgift när han gifte sig med Goethes farmor. Fadern hade gjort sig illa omtyckt i staden[förtydliga], men lyckades med sitt arv köpa till sig en titel som gav tillträde till överklassen. När han gifte sig vid 40 års ålder med den 18-åriga, vackra advokat- och borgmästardottern Elisabeth Textor behövde han inte tänka på att hon inte fick någon hemgift av sin far.

Endast två barn överlevde spädbarnsåren: Johann Wolfgang och den ett år yngre Cornelia. Cornelia beskrevs av Goethe som allt annat än vacker men hon förblev hans närmaste vän tills hon dog 26 år gammal.
Johann Wolfgang von Goethe

Goethe betraktades inte som något underbarn: han hade svårt att lära, även om hans nyfikenhet drev honom till flera tidiga experiment i bland annat kemi. Men då läroverken inte krävde betyg för antagning blev han ändå en högt bildad man. Särskilt studerade han botanik, geologi, latin, grekiska, franska, italienska och historia. Han skulle senare bli avogt inställd till såväl religiös utbildning[förtydliga] som historia, trots[förtydliga] att han läste Bibeln flitigt. Som elev var han mest framstående i teckning, dans och fäktning.
Studier, bekantskaper, tidig karriär

Därefter följde studier vid universitet i Leipzig och Strasbourg, där han studerade humanistiska vetenskaper, juridik och medicin samt började skriva kärleksdikter. I Strasbourg blev han påverkad av Spinoza, gotiken och poesin, och han blev vän med Johann Gottfried von Herder. På sin fars uppmaning skrev Goethe till sist en avhandling i kyrkorätt; fadern hoppades att sonen skulle bli advokat.

Vid 24 års ålder började Goethe bli en framgångsrik författare. Det var med skådespelet Götz von Berlichingen med vilken han bröt mot det fransk-klassiska dramats normer och skapade en ny fas i dramats estetiska historia. Han var under denna tid involverad i Sturm und Drang-rörelsen, en estetisk-radikal föregångare till romantiken vilkens tankar genomsyrade Tysklands kulturliv.
Den unge Werther och diktarens liv som förlaga
Goethe-Haus i Frankfurt am Main.

Sin första roman, Den unge Werthers lidanden, skrev Goethe 1774, men han gav ut den anonymt. Denna brevroman handlar om den olyckliga kärlek Werther hyser för den lika förälskade men redan trolovade Charlotte, som efter en kärlekshistoria bryter med honom varför han begår självmord. Denna roman fick ett enormt inflytande, inte enbart för de litterära normerna, utan än mer för synen på kärleken mellan man och kvinna, och på dess naturkraft. Romanen lär ha varit inspirerad av Goethes eget förhållande med en trolovad Charlotte Buff. Kärleken antas dock ha varit mycket svalare än den berättelse som emanerade från den. Goethe skulle på äldre dagar uppsökas av Lotte som då bar samma kläder som under deras första möte, vilket inte alls behagade konstnärssjälen som hunnit med flertaliga förälskelser däremellan.

Den första kvinna som Goethe träffade, som varken var gift eller förlovad, var Lili Schönemann. Från denna tid härrör Goethes så kallade Lili-Lieder. Efter många överläggningar mellan deras familjer tillkännagavs en förlovning. Därefter reste Goethe iväg till Schweiz för att roa sig, och när han kom hem igen hade Lili gift sig med en annan.

1774 inledde Goethe en vänskap med hertig Karl August av Sachsen-Weimar, och dennes bror Constantin. Goethe flyttade till Weimar och gjorde en karriär vid hovet som minister för finansen, bergshanteringen, vägarna, lantbruket, konst och vetenskap samt krigsmakten, förutom sin roll som kunglig rådgivare.

Efter ytterligare en troligen ofullbordad kärlekshistoria med Charlotte von Stein, en mäktig äldre gift sjubarnsmor som var hovdam hos änkehertiginnan, begav han sig så småningom till Rom där han fick idén till sitt största verk, Faust, som efter en tidigare, teatermässigt mer lätthanterlig version, Ur-Faust, kom att sysselsätta honom i större delen av hans liv. Av det mindre dramat blev ett väldigt, metafysiskt präglat dramatiskt diktverk i två volymer. I Rom intresserade sig Goethe för zoologi och folkliv, och författade tragedin Egmont. Hans Italienska resa, ett huvudverk i den europeiska reselitteraturen är i till största delen ett senare verk, baserat på brev och hans dagbok från Italien-vistelsen. Diktsamlingen Romerska elegier skildrar ett erotiskt genombrott i Rom, där han troligen hade sin första sexuella upplevelse vid 37-årsåldern. Vissa av dikterna ansågs som så vågade att de inte utgivits förrän först på 1900-talet.

Vid hemkomsten till Weimar gjorde Goethe skandal genom att inleda ett samboförhållande med en vanlig kvinna, Christiane Vulpius (1765-1816), syster till författaren Christian August som skrev rövarromaner. Detta förhållande resulterade i en bitter uppgörelse med Charlotte von Stein. Trots societetens förfäran fick Goethe en son med den nya älskarinnan 1789, men gifte sig inte med henne förrän 1806. Större parten av de "romerska" elegierna är troligen inspirerade av samlivet med henne.

Med tiden fick hon öknamnet Goethes feta bättre hälft. Hon blev emellertid långt ifrån hans sista kärlek och hon fick finna sig i flera otrohetsaffärer för öppen ridå och ibland slagsmål med andra kvinnor. De fick bara ett barn, August (1789-1830), som fick tre barn varav en, Wolfgang Maximilian, led av en mentalsjukdom. Goethes barnbarn förblev ogifta. Goethes son August avled i sin tur före honom i en feberattack i Rom. I Goethes dödsruna över sin ende son förklarade han: "Jag visste ju att jag hade skapat en dödlig".

Goethe var den som myntade begreppet världslitteratur, och diktsamlingen Väst-östlig divan uppstod i den sista stora inspirationsvåg som slog över Goethe: Persiens poeter och i synnerhet Hafez. De flesta av det begynnande 1800-talets tyskar hade obetydliga kunskaper om Persiens värld, dess historia och diktning. Goethe lade därför ner en hel del arbete på en utförlig förklarande text, som kom att tryckas tillsammans med dikterna i den första upplagan av boken 1819. Det är en bok där författaren från väst möter dikten från öst på ett sätt som gör att ett okänt tredje uppstår. Önskan om att skriva en världens litteratur har givit resultatet världslitteratur.
Goethes betydelse och vetenskapliga arbete

Goethe är den mest kände och betydelsefulle tyske diktaren, och hans alster anses tillhöra världslitteraturen. Goethe var romantikens främste förgrundsgestalt. Otaliga författare har tagit intryck av hans verk. Hans dikter influerade kompositörer som Ludwig van Beethoven, Felix Mendelssohn, Johann Friedrich Reichardt, Franz Schubert, och Robert Schumann.[2]

Goethe blev vän med flera betydande personer. 1808 träffade han Napoleon I som var en hängiven beundrare och hade läst Werther sju gånger. Thomas Carlyle, Lord Byron, Friedrich von Schiller, var andra vänner.

Av hans omfattande verk räknas vid sidan av dikterna och Werther främst dramat Faust till världslitteraturen. I dramat gestaltas mänskliga existentiella frågor på ett allmängiltigt sätt.

Även om Goethe vanligtvis förknippas med diktkonsten, så ansåg han sitt mest betydande arbete ligga inom vetenskapens område, och han blev en betydande föregångsman inom naturforskningen på flera olika områden, och senare en inspiratör för Rudolf Steiner och den antroposofiska rörelsen. Steiner uppkallade sin speciella arkitekturstil och antroposofins huvudcenter i Schweiz efter honom med namnet Goetheanum.

1784 fann han människokroppens mellankäkben, och han skrev omfattande arbeten om optik och utvecklade en unik egen färglära, samlad i boken Goethes färglära (sv. 1976). Dessutom sysselsatte han sig mycket med botaniska naturstudier och kom att formulera en metamorfoslära i boken Versuch die Metamorphose der Pflanzen zu erklären[3] som var en föregångare till evolutionsteorin. Man talar ibland om en "goetheansk forskningsanda". (Se Goethe och naturvetenskapen av Pehr Sällström (1993) ISBN 91-7798-693-8.)

Genom diktsamlingen Väst-östlig divan väckte Goethe ett gryende intresse hos många tyska poeter för den persiska poesin och i synnerhet Hafez. Han inspirerade diktare som August von Platen och Friedrich Rückert att skriva tyska ghazaler med utgångspunkt i Hafez' poesi.

Auktorsnamnet Goethe kan användas för Johann Wolfgang von Goethe i samband med ett vetenskapligt namn inom botaniken; se Wikipedia-artiklar som använder auktorsnamnet.

Bibliografi (urval)

    Götz von Berlichingen (drama, 1773)
        Götz af Berlichingen med jernhanden (översättning Olof Carling och Anders Magnus Strinnholm, Stockholm, 1814)
        Götz von Berlichingen med jernhanden. Ingår i: Göthe's dramatiska arbeten. Band 2 (översättning Johan Andersson, Meyer, 1854)
    Clavigo (drama, 1774)
        Clavigo: sorgespel i 5 akter (översättning Nils Peter Müller, Göteborg, 1816)
        Clavigo: sorgspel. Ingår i: Göthe's dramatiska arbeten. Band 3 (översättning Johan Andersson, Meyer, 1855)
    Die Leiden des jungen Werthers (roman, 1774)
        Werthers lidande (översättning Erik Wilhelm Weste, Stockholm, 1783)
        Werthers lidanden (översättning Allan Bergstrand, Bonnier, 1912)
        Den unga Werthers lidanden (översättning A. Berg, Holmquist, 1913)
        Den unge Werthers lidanden (översättning Ralf Parland, Tiden, 1949)
        Den unge Werthers lidanden (översättning Margaret Tenfält, Niloé, 1968)
        Den unge Werthers lidanden (översättning Erik Wilhelm Weste, bearbetad av Kerstin Söderblom, Gidlund, 1983)
    Stella (drama, 1776)
        (översättning 1794)
        Stella: ett sorgspel. Ingår i: Göthe's dramatiska arbeten. Band 2 (översättning Johan Andersson, Meyer, 1854)
    Iphigenie auf Tauris (drama: på prosa 1779, på vers 1787) [1]
        Ifigenia på Tauris (översättning Ludvig Borgström, Uppsala, 1818)
        Ifigenia i Tauris (översättning 1918)
        Iphigenia: skådespel (översättning Dagmar Bergh-Palmros, 1918)
    Egmont (drama, 1788)
        Egmont: sorgespel. Ingår i: Göthe's dramatiska arbeten. Band 3 (översättning Johan Andersson, Meyer, 1855)
        Egmont: sorgespel i fem akter (översättning Bernhard Risberg, Fahlcrantz, 1889)
    Torquato Tasso (drama, 1790) [2]
        Torquato Tasso (översättning Engelbrekt Rancken, Åbo, 1819)
        Torquato Tasso: ett skådespel i fem akter (översättning Oscar Fredrik (dvs. Oskar II, kung av Sverige och Norge), Fritze, 1861)
        Torquato Tasso (översättning Gösta Montelin, Natur och kultur, 1932)
    Der Groß-Cophta (drama, 1792)
    Die Campagne in Frankreich (självbiografi, 1792)
    Der Bürgergeneral (drama, 1793)
    Reineke Fuchs (diktsamling, 1794)
        Michel Räf: dikt i tolf sånger (Fritt öfversatt af Pehr Westerstrand, Stockholm, 1843)
    Römische Elegien (diktsamling, ofullständigt utgiven 1795)
        Goethes romerska elegier (översättning Allan Bergstrand, Bonnier, 1929, ej fullständig)
        Romerska elegier (översättning Lars Bjurman, Symposion, 2000, fullständig)
    Unterhaltungen deutscher Ausgewanderten (novellsamling, 1795)
    Wilhelm Meisters Lehrjahre (roman, 1795) [3]
        En skön själs bekännelser: Ur Wilhelm Meisters Lehrjahre (översättning Jonas Svedbom, Härnösand, 1817)
        Wilhelm Meisters läroår (översättning Teresia Eurén). Ingår i: Skrifter i urval (Bonnier, 1931), band 3-4
    Das Märchen (1795)
        Sagan om den gröna ormen och den sköna liljan (övers. jämte inledning och slutord av Thorborg Claesson, Elgers bokhandel, 1941)
        Sagan om den gröna ormen och liljan (översättning Marit Laurin, Järna: Telleby, 1990)
        Sagan (översättning och efterord Hans Blomqvist och Erik Ågren, Bakhåll, 2011)
    Xenien (diktsamling, 1796, tillsammans med Friedrich Schiller)
    Balladen (diktsamling, 1797 med Friedrich Schiller)
    Hermann und Dorothea (diktsamling, 1798)
        Herrman och Dorothea (översättning Axel Gabriel Sjöström, Åbo, 1823)
        Herman och Dorotea (översättning F. W. Nyman, Lindgren, 1900)
    Die natürliche Tochter (drama, 1803)
        Hertigens dotter: sorgespel i fem akter (översättning G. A. Avellan, Björneborg, 1851)
    Faust (drama, I 1808, II 1833) [4][5]
        Del I: Faust. Ingår i: Göthe's dramatiska arbeten. Band 1 (översättning Johan Andersson, Meyer, 1853)
        Faust (översättning Viktor Rydberg, Bonnier, 1876) Fulltext
        Faust: ett sorgespel (översättning Gotthard Sundberg, Hökerberg, 1927)
        Faust: sorgespelets första del (översättning Britt G. Hallqvist, Forum, 1956)
        Faust: urversionen (översättning och radioarrangemang av Bertil Malmberg, Sveriges Radio, 1956)
        Ur-Faust (översättning Bertil Malmberg, Bonnier, 1957)
        Faust: sorgespelets andra del (översättning Britt G. Hallqvist, Forum, 1961)
        Goethes Faust: del ett och två (bearbetning av Ylva Svärdson och Björn Levander, Stockholm, 1997)
    Die Wahlverwandtschaften (roman i två delar, 1809) [6]
        Walfrändskaperna (översättning Daniel Georg Ekendahl, Uppsala, 1813)
        Valfrändskap: en roman (öfversatt af Walborg Hedberg, Bonnier, 1903)
        Valfrändskap (översättning Britt G Hallqvist, Natur och kultur, 1964)
    Pandora (drama, 1810)
    Zur Farbenlehre (essäsamling, 1807-1809)
        Goethes färglära (översättning Karl Axel Thelander, Kosmos, 1951-1952)
    Dichtung und Wahrheit. Aus meinem Leben (självbiografi i tre band, 1814-1833)[7]
        Ur min levnad: dikt och sanning (översättning Anders Österling, Bonnier, 1923-1925)
    Sonette (diktsamling, 1815)
    Des Empimenides Erwachen (drama, 1815)
    Italienische Reise I-II (1816-1817)
        Goethes Italienska resa (urval och översättning, med inledning av Alf Ahlberg, Wahlström & Widstrand, 1921)
        Johann Wolfgang von Goethes Italienska resa (översättning Bertel Kihlman, Biblioteksförlaget, 1961)
    West-östlischer Divan (diktsamling, 1819)
        Väst-östlig divan: ett urval (tolkat och kommenterat av Carl-Fredrik Palmstierna, Bonnier, 1959)
        Väst-östlig divan (översättning och inledning av Martin Tegen, Atlantis, 2004)
    Versuch, die Metamorphose der Pflanzen zu erklären
        Växternas metamorfos (anonym översättning, Kosmos, 1959)

Dikttolkningar

    Goethes ballader (öfversatta af Carl Snoilsky, Seligmann, 1876). Öfversedd och tillökad uppl. 1900
    Sånger: ett urval (tolkade till svenska af Karl Wåhlin, Norstedt, 1892)
    Visor och dikter (öfversatta af Carl Snoilsky, Geber, 1901)
    Några ballader och visor (tolkningsförsök av A. T. Gellerstedt, 1902)
    Goethe-dikter (tolkade av Karl-Erik Forsslund, Wahlström & Widstrand, 1906)
    Dikter av Goethe och Schiller (översatta av Ernst Liljedahl, Linköping: H. Carlsons bokhandel, 1921)
    Kärleksdikter (i svensk tolkning av Lars Larsson, Lund: Borelius, 1932)
    En vandrare sjunger i natten (lyriska tolkningar av Bengt Franzén, Fritze, 1949)
    Lyriska dikter i original och i svensk tolkning: en antologi (sammanställd av Axel Lindqvist, Natur och kultur, 1958)
    Idé och kärlek: dikter (översatta och kommenterade av Carl-Fredrik Palmstierna, Bonniers, 1967)
    I diktens strålglans: Goethedikter (tolkade och kommenterade av Nils Johansson, Rabén & Sjögren, 1978)
    Livskälla ur döden sprungen (tolkning, urval, inledning och kommentarer Augustin Mannerheim, Ellerströms, 2011)

Ej identifierade översättningar och samlingsvolymer

    De medbrottslige: Comedie i tre acter (fri öfversättning Carl Eric Rademine, Stockholm, 1799)
    Winkelmans caracteristik (översättning Gustaf Abraham Silverstolpe, Stockholm, 1806)
    Den gamle med heliga lampan: Saga (anonym översättning, Stockholm, 1812)
    Tyska flyktingars tidsfördrif (anonym översättning, Uppsala, 1813)
    Carnevalen i Rom (anonym översättning, Stockholm, 1821)
    J.W. v. Goethés Theater (översättning Gustaf Eriksson, Mariefred, 1826)
    Syskonen. Ingår i: Göthe's dramatiska arbeten. Band 3 (översättning Johan Andersson, Meyer, 1855)
    Goethe-bref (under användande af äldre tyska brefsamlingar utgifna af Ernst Potthoff, Bonnier, 1913)
    Ur Goethes tankevärld: urval ur Goethes filosofiska skrifter (översättning med en inledning av Alf Ahlberg, Björck & Börjesson, 1924)
    Valda skrifter (1926)
    Självbiografiska skrifter (i urval av Johannes Edfelt, Forum, 1959)
    Trogen mot sin vilja: erotiska dagboksblad (Ur Das Tagebuch) (översättning Bengt Anderberg, Piccolo, 1962)

I samband med 100-årsminnet av Goethes död 1932 utgav Bonniers förlag 1931-1932 Skrifter i urval under redaktion av Allan Bergstrand i nio band, avslutad med en Goethebiografi. [Innehåll: 1, Dikter (tolkningar av Allan Bergstrand, Karl-Erik Forsslund, Gustaf Fröding, Ragnar Hallqvist, Tor Hedberg, Ernst Liljedahl, Gösta Montelin, Carl Snoilsky, Erik Johan Stagnelius, Anders Österling) ; Hermann och Dorothea ; Faust—2, Götz von Berlichingen ; Egmont ; Ifigenia på Tauris ; Torquato Tasso—3, Wilhelm Meisters läroår, 1 -- 4, Wilhelm Meisters läroår, 2 (översättning Teresia Eurén) -- 5, Den unge Werthers lidanden ; Valfrändskap—6, Dikt och sanning, D. 1 -- 7, Dikt och sanning, D. 2 -- 8, Dikt och sanning, D. 3 (översättning Anders Österling) -- 9, Essäer och annat ; Brev ; Maximer och reflektioner [översättning Victoria Bergstrand]
Citat

    Den råa människan är nöjd, blott hon ser något försiggå; den bildade vill känna, den genombildade även tänka.[källa behövs]
    Ingenting är förskräckligare än en handlingskraftig okunnighet.[källa behövs]

Noter

    ^ Svensk uppslagsbok, Malmö 1932
    ^ Nationalencyklopedin, multimedia plus, 2000
    ^ Gábor, Zemplén. ”The Metamorphosis of Plants”. Techincal University of Budapest. Läst 23 december 2014.
William Shakespeare
(Omdirigerad från Shakespeare)

    För den australiska sångaren, se William Shakespeare (sångare). För andra betydelser av Shakespeare, se Shakespeare (olika betydelser).

William Shakespeare
Porträtt som anses föreställa William Shakespeare, daterat omkring 1610.
Porträtt som anses föreställa William Shakespeare, daterat omkring 1610.
Född 	23 april 1564
Stratford-upon-Avon, Warwickshire, Kungariket England
Död 	23 april 1616 (52 år)
Stratford-upon-Avon
Yrke 	Dramatiker, poet, skådespelare
Nationalitet 	England Engelsk
Språk 	Engelska
Framstående verk 	Romeo och Julia, Othello, Macbeth, Hamlet
Make/maka 	Anne Hathaway (1582–1616)
Barn 	Susanna Hall, Hamnet Shakespeare, Judith Quniey
Namnteckning
William Shakespeare Signature.svg

William Shakespeare (tidigare även Shakspere eller Shakespear), född 1564 (troligen 23 april; döpt 26 april[1]) i Stratford-upon-Avon, Warwickshire, död 23 april 1616 i Stratford-upon-Avon, var en engelsk dramatiker, poet och skådespelare. Shakespeare anses av många inte bara ha varit Englands nationalskald utan också världslitteraturens främste dramatiker genom tiderna. Redan hans samtida kollega Ben Jonson sade: "Shakespeare was not of an age, but for all time" ("Shakespeare tillhörde inte bara en tidsålder, utan alla").

Han har kallats the Bard of Avon ("Avons bard") och the Swan of Avon ("Avons svan"). Den dramatiska verksamheten under den elisabetanska eran ägde till stor del rum vid Globe Theatre där han var delägare, belägen i Southwark i London.

Innehåll

    1 Biografi
        1.1 Giftermål
        1.2 Shakespeare involveras i teater
        1.3 Storhetstid
        1.4 Senare liv och död
    2 Verk
        2.1 De välkända Shakespearedramerna
        2.2 Dramernas genrer
        2.3 Sonetterna
        2.4 Förlorade dramer och apokryfer
        2.5 Motiv, teman, stoff, stil
    3 Författarfrågan
    4 Svenska översättningar
    5 Bibliografi
        5.1 Skådespel
        5.2 Poesi
    6 Se även
    7 Referenser
        7.1 Noter
        7.2 Källor
    8 Externa länkar

Biografi
Huset på Henley Street, Stratford, där William Shakespeare föddes.

Shakespeare föddes i ett hus på Henley Street i Stratford-upon-Avon i Warwickshire. Modern Mary Arden tillhörde en besutten katolsk släkt[2], troligen samma släkt Arden som adlats av Vilhelm Erövraren. Fadern John Shakespeare var handskmakare och fastighetsägare, och innehade tidvis ämbeten i staden.[3] William hade två äldre systrar som avled i unga år. Williams dop förrättades 26 april 1564 i Heliga Trefaldighetens kyrka i Stratford. Han fick senare fem syskon till, tre bröder och två systrar.[4]

Shakespeare utbildades sannolikt vid Stratfords grammar school som grundats av stadens gillen på 1200-talet, och han fick troligen sina kunskaper i latin där.[5] Det finns emellertid inga matriklar som kan styrka detta, utan det är ett antagande som bygger på förhållanden i staden och faderns sociala ställning. Fadern, som kom från en arrenderande bondeklass, hade skaffat sig lite pengar, gifte sig rikt med dottern till godsägaren han arrenderat av och fick med tiden betydande förtroendeuppdrag i staden. Men framgången i faderns affärer var ombytlig, och enligt traditionen fick den unge Shakespeare avbryta studierna vid elva års ålder. Under något år ska Shakespeare enligt traditionen ha försörjt sig som lärare.[6]

Fadern blev 1592 indragen i en rättsprocess, anklagad för bristande kyrksamhet. Även William Shakespeare ska enligt legenden ha varit i klammeri med rättvisan, då han dömdes till spöstraff efter en olovlig jakt i Sir Thomas Lucys hjortpark.[7]

Många uppgifter om William Shakespeares liv är osäkra, men genom arkiv har en del säkra fakta om honom kunnat erhållas. Vissa forskare ställer sig dock kritiska till att det skulle vara han som är författaren bakom dramerna (se vidare avsnittet Författarfrågan). Utöver dessa oklarheter tillkommer alla de rykten och legender som traditionen vävt in i hans levnadsberättelse, och som ofta utgör merparten av hans biografi.
Giftermål

1582 utfärdades äktenskapsbevis av biskopen för Shakespeare och Anne Hathaway. Anne, som var omkring åtta år äldre, kom visserligen från bondeklassen, men var ganska rik och familjerna Shakespeare och Hathaway hade länge umgåtts. Vigseln skedde efter endast en lysning, trots att tre lysningar var regel.[8] Exakt när vigseln ägde rum vet man inte, men sex månader senare föddes dottern Susanna som döptes den 26 maj. Två år senare föddes tvillingarna Hamnet och Judith, vilka döptes den 2 februari 1585.[9] Hamnet avled den 11 augusti 1596 vid 11 års ålder, eventuellt av pesten.[10]
Shakespeare involveras i teater

I senrenässansens England hade teatern en stor betydelse för hög som låg. England kunde nästan mäta sig med Spanien därvidlag. London var teaterns medelpunkt, och flera teaterbyggnader uppfördes omkring 1580.[11] Levnadsvillkoren för teaterfolk var mycket ogynnsamma, och en teater klarade sig inte utan en rik och mäktig beskyddare.[12] Till denna miljö sökte sig Shakespeare på 1580-talet som skådespelare, men började även författa egna verk. Från 1590-talet var han erkänd som landets store dramatiker, och blev snart en förmögen man.[13] Under hans första år i London drabbades teaterkretsarna hårt av pesten.[14]

Hur Shakespeare kom i kontakt med teatern vet ingen med säkerhet. Resande teatersällskap hade besökt Stratford, och det är rimligt att Shakespeares nyfikenhet (busighet) vaknade genom ett sådant möte.[15] Att bli yrkesskådespelare var ett ovanligt val för någon i Shakespeares position, eftersom fadern var förmögen. Inte heller författarskap på kommersiell basis var något som hans samhällsklass förknippades med.[16]

Förmodligen tillhörde Shakespeare först den grupp skådespelare som beskyddades av earlen av Pembroke. Från 1594 tillhörde Shakespeare Lord Chamberlain's Men, och i den gruppen stannade han resten av sitt verksamma liv.[17] Under dennes beskydd kom han att spela inför det kungliga hovet, och det är genom en dedikation i bland annat The Rape of Lucrece säkerställt att Henry Wriothesley, 3:e earl av Southampton var hans mecenat. Earlens mor var för övrigt dotter till greven av Montague; Montague är även Romeos släktnamn i dramat Romeo och Julia. Kungen tog senare över beskyddet av Chamberlain's men, och de kallades därefter King's Men.[18][19]
Storhetstid
Titelbladet till "First Folio" (1623).

Att Shakespeare var ett berömt namn 1592 känner man till genom skriften Groatsworth of Wit av en Robert Greene, som där häcklar en viss "Shake-scene" för att vara en uppflaxande kråka, en skådespelare som borde veta sin plats och inte skriva blankvers. I denna skrift finns parodier på Henrik VI. Greene avled strax därpå. Skriftens förläggare bad emellertid omedelbart om ursäkt. Denna incident brukar ses som ett tecken på att Shakespeare var berömd åtminstone vid denna tidpunkt.[20]

3 mars 1592 spelades Henry VI på The Rose, som var belägen på Themsens södra strand, av teatergruppen Strange's Men, men det är inte helt säkerställt att det är Shakespeares drama som spelades, eftersom det inte finns andra belägg för att han ska ha haft kontakt med den teatergruppen. I april året därefter ger bokförläggaren Richard Field ut den episka dikten Venus and Adonis, och då är Shakespeare angiven som författare. Den 9 maj 1594 får Shakespeare tillstånd att ge ut The Rape of Lucrece, som trycks i kvarto. Vid julfestligheterna 1594 spelas The Comedy of Errors på Gray's Inn i London.[21] Flera andra uppsättningar och utgivningar finns säkert daterade, och han nämns vidare i några välkända dagböcker av samtida.[22]

1599 lät han och hans sällskap uppföra teaterbyggnaden The Globe, där han själv agerade och satte upp flera av sina skådespel.[23] 1613 brann emellertid taket, och 1644 förstördes teatern totalt.[24]

Shakespeare övergav aldrig Stratford, trots framgångarna i London. När han blivit förmögen hjälpte han fadern att skaffa sig ett heraldiskt vapen 1596; till detta krävdes inte bara medel utan även moderns härstamning. Till motto tog släkten Non sanz droict, "Inte utan rätt".[21] När fadern avled ärvde han huset på Henley Street, men han var tillräckligt rik för att skaffa sig fastigheter i London, och New Place i Stratford, där han slog sig ner 1597. I London blev han delägare till teatern Blackfriars.[25]
Senare liv och död

Dottern Susanna gifte sig 1607 med John Hall, en berömd läkare. Shakespeare gjorde paret till sina huvudarvingar, över hustrun och den andra dottern.[26] Dottern Judith gifte sig med Thomas Quiney 10 februari 1616. De gifte sig i Holy Trinity Church. Pastorsadjunkten Richard Watts som senare vigde även Quigleys syster Mary var troligen officierande präst[27] Bröllopet ägde rum under fastan vilket var förbjudet. År 1616 hade fastan inletts den 23 januari och den avslutades den 7 april efter påsk. Detta innebar att äktenskapet krävde en särskild licens som kunde utfärdas av biskopen av Worcester, detta hade dock paret inte låtit göra.[27] Walter Wright från Stratford dömdes för att ha vigts utan varken lysning eller licens så eftersom Quiney endast dömdes för att ha vigts utan licens har slutsatsen dragits att Quiney lät lysa i kyrkan[27] Detta regelbrott var av mindre betydelsefull art som förefaller ha orsakats av prästen då tre andra par också vigdes under februari. Quiney kallades dock ändå att infinna sig inför rätta i Worcester.[28] Quiney underlät att infinna sig i rätten, och dömdes till exkommunikation.[28] Det är inte känt huruvida även Judith blev bannlyst. Straffet för Quiney blev inte långvarigt, i november samma år visar källorna att paret var upptagna i kyrkan igen, och tilläts döpa sitt första barn.[29]

Äktenskapet började inte bra, Quiney hade kort dessförinnan gjort en annan kvinna, Margaret Wheeler, med barn.[30] Wheeler dog när hon födde barnet som även det avled, och båda begrovs den 15 mars 1616. Den 26 mars 1616 ställdes Quiney inför rätta och han erkände då att han haft sex utom äktenskapet med Wheeler, och han förklarade sig villig att ta sitt straff.[30] Han dömdes till ett skamstraff som skulle avtjänas inför församlingen tre söndagar i rad, och han tvingades också erkänna sin skuld inför prästen i hans hemförsamling[30] Merparten av straffet efterskänktes dock och hans slutliga straff kom att bestå av böter på fem shilling som gick till de fattiga.[30]

Detta bidrog till utformningen av det testamente, som undertecknades 25 mars samma år.[31]

Han tillbringade de sista åren av sitt liv i hemstaden, och avled på New Place 1616. Han gravsattes i Heliga Trefaldighetens kyrka, som han döpts i, och där han hade köpt sin gravplats redan 1605 för 440£.[32] På gravstenen finns en strof ingraverad, som Shakespeare troligen skrivit själv:

        Good frend for Jesus sake forbeare,
        To digg the dust encloased heare.
        Bleste be the man that spares thes stones,
        And curst be he that moves my bones.[33]

Hustrun Anne överlevde honom och avled 1623. Dottern Susanna ärvde New Place, men inga ättlingar överlevde 1600-talet. Ättlingar till hans syster levde kvar i Stratford till 1800-talet.[34] Miguel Cervantes och William Shakespeare har samma dödsdatum den 23 april 1616, men de avled inte samma dag på grund av att Spanien vid denna tid hade gått över från den julianska kalendern till den gregorianska, vilket England gjorde först vid mitten av 1700-talet.

Huset på Henley Street är bevarat, och Stratford har tack vare Shakespeare nominerats till att förklaras som världsarv av Unesco.
Verk
Den så kallade Juliabalkongen i Verona.

William Shakespeare är kanske mest berömd som dramatiker, men han har även skrivit episka dikter och sonetter. Hans samlade dramer publicerades postumt 1623, sju år efter hans död, av några vänner från teatern. Denna samling kallas "First Folio".[35] Före denna hade 18 dramer publicerats som kvarto, men dessa anses vara av sämre kvalitet.

[36][37]
De välkända Shakespearedramerna

Av de 38 dramerna är det särskilt några som blivit berömda och Hamlet är en av dessa. Den trycktes 1603 med titeln Den tragiska historien om Hamlet, prins av Danmark, och bygger på en krönika av Saxo Grammaticus. I denna pjäs framför Hamlet en monolog som innehåller det ofta citerade uttrycket: 'Att vara eller inte vara'. Många tror felaktigt att prinsen håller i ett kranium när han säger detta, men det är i själva verket ur en annan scen; kraniet tillhör hovnarren Yorrick, som jobbade på slottet (Hamlet talar om att han ridit på Yorriks rygg). Just tillvarons intighet och det meningslösa i att en bedragen hämnas, brukar framhållas som dramats kärna.[38] Tragedin Romeo och Julia har närmast blivit ett allmänbegrepp för den omöjliga kärleken, och ligger till grund för verk av andra konstnärer,[39] som musikalen West Side Story. I Verona, där Romeo och Julia utspelas, finns en balkong som kallas Juliabalkongen, och som staden anser verkligen är den plats där den känslosamma balkongscenen ska ha skett på riktigt.
Dramernas genrer

Traditionellt delas Shakespeares dramer in i tre kategorier: Tragedier (tragedies), krönikespel eller historiska skådespel (histories) och komedier (comedies). Denna indelning föreligger redan i den första folion,[35] den första samlingen av nästan alla Shakespeares pjäser (37 av dem, två saknas) som sammanställdes av Shakespeares skådespelarkollegor John Heminges och Henry Condell och publicerades av Edward Blount och Isaac Jaggard. Hamlet, Kung Lear, Macbeth och Othello brukar räknas till författarens mogna eller stora tragedier.[40] När de första kvartoupplagorna av Richard II och Richard III publicerades så betecknades dessa pjäser som tragedier, men i folioupplagan 1623 sorterades de in bland krönikespelen.[41]

Senare forskning har velat tillföra ytterligare grupper.[42] De sena dramerna; Cymbeline, En vintersaga, Pericles och Stormen, förs ofta till en egen grupp, sagospelen (romances). Sagospelen är till sin karaktär tragikomiska och svåra att genreindela. Cymbeline och Pericles räknas till tragedierna, trots de försonande sluten, medan En vintersaga och Stormen räknas till komedierna.[43] I fem pjäser ingriper övernaturligheter i handlingen; Cymbeline, En midsommarnattsdröm, Hamlet, Macbeth och Stormen. Förutom Stormen och Cymbeline är det av dessa den betydligt tidigare En midsommarnattsdröm som har karaktären av sagospel.[44] Tre av Shakespeares pjäser har sexuell identitet och könsidentitet som motiv; Som ni behagar, Trettondagsafton och Troilus och Cressida.[45][46][47]

Problempjäserna (problem plays) identifierades 1896 av Frederick Samuel Boas (1862-1957) i analogi med Henrik Ibsens dramer som blandade sociala och sexuella motiv. Hit räknade Boas Hamlet, Lika för lika, Slutet gott, allting gott och Troilus och Cressida[48] Senare forskare har inskränkt kategorin till de tidigt jakobinska pjäserna och då även räknat in Timon av Aten. Pjäserna kännetecknas av att vara svåra att genreindela och är tragikomiska. De problempjäser som är komedier har även kallats för svarta komedier (dark comedies).[49] Förutom Timon av Aten så handlar alla pjäserna om oskyldiga unga kvinnor som blir orättvist och illa behandlade. Detta händer även i Hamlet, Kung Lear, Mycket väsen för ingenting, Othello och Romeo och Julia. I Mycket väsen för ingenting är Hero offer för svartsjuka liksom Desdemona i Othello. I Othello, liksom i de övriga pjäserna förutom Slutet gott, allting gott, är kvinnorna offer för maktspel, men i Hamlet, Kung Lear, Othello och Romeo och Julia drabbas även de manliga huvudrollerna av orättvisan och Ofelias, Cordelias, Desdemonas och Julias öden är integrerade i det tragiska skeendet. I Lika för lika, Mycket väsen för ingenting, Othello, Slutet gott, allting gott och Troilus och Cressida blir kvinnornas heder och dygd offrade. I Lika för lika och Slutet gott, allting gott förekommer det så kallade sängtricket, det vill säga att en utklädd kvinna tillbringar natten med en man som tror att hon är en annan, vilket under olika tider utmanat den allmänna moralen.[50] Två av Shakespeares pjäser har blivit problematiska eftersom den moderna tidens värderingar krockar med tendensen i dem: Köpmannen i Venedig (antisemitism) och Så tuktas en argbigga (kvinnoförtryck).[51] Även Othello har kritiserats för att huvudpersonen skulle vara en rasistisk stereotyp.[52]

Man kan även urskilja de romerska dramerna; Antonius och Cleopatra, Coriolanus, Julius Caesar och Titus Andronicus.[53] Även Cymbeline, Pericles, Timon av Aten och Troilus och Cressida utspelar sig under antiken. Cymbeline utspelar sig under den romerska antiken, framförallt i England. Till Pericles och Titus Andronicus finns inga biografiska eller litterära förebilder. Till Troilus och Cressida finns litterära förebilder. Timon av Aten och Troilus och Cressida utspelar sig under den grekiska antiken.

Shakespeare har skrivit tre pjäser med onda hjältar (antihjältar); Coriolanus, Macbeth och Richard III. Richard II handlar om en nyckfull, slösaktig och oduglig kung medan Henrik VI handlar om en sinnessjuk. Två av Shakespeares tragedier är hämnddramer (revenge tragedies), nämligen Hamlet och Titus Andronicus. Även Othello och Stormen har hämnd som bärande motiv.[48] I två pjäser förekommer sadistiskt våld; Kung Lear och Titus Andronicus. De pjäser som liksom Thomas Kyds The Spanish Tragedy anses inspirerade Seneca den yngres hämndtragedier är Titus Andronicus, Richard III, Hamlet, Othello, Macbeth och Kung Lear.[54][41]

Eftersom endast de episka dikterna, sonetterna och en bråkdel av hans sammanlagt 38 dramer publicerades av honom själv under hans livstid, har man utifrån historisk-biografisk metod försökt både rekonstruera hans liv och samtidigt tidsbestämma dramerna, vilket är en svår uppgift, och därför förekommer olika dateringar och olika kronologier. Ett fåtal dramer kan dateras säkrare genom att de tillhör de 18 kvarto-dramerna och man ibland vet när de uppfördes. Till dessa hör Kung Lear, som trycktes våren 1603 och spelades julen 1606.[55]

Shakespeares äldsta dramer antas vara krönikespel, som behandlar kungar i Englands historia. Till denna grupp hör Henrik IV, Richard III, vilka anses höra till de första dramerna han skrev.

Därefter började Shakespeare författa komedier, av vilka Förvillelser (The Comedy of Errors) anses vara den äldsta. Romeo och Julia är troligen den äldsta tragedin.[55]
Sonetterna
Ophelia ur Hamlet, oljemålning av John William Waterhouse (1894).
Sonett 30 som väggdikt på adressen Rapenburg 30 (hörnet av Houtstraat) i Leiden.

Shakespeares sonetter, 154 stycken samlade i en serie, anses representera en brytpunkt i hans författarskap; samtidigt som dessa skrev han dock Kärt besvär förgäves. De publicerades 1609, men enligt den allmänna uppfattningen tillkom de under loppet av flera år under 1590-talet.[55] Före sonetterna hade han troligen skrivit krönikespel och lättsamma komedier. Efter sonetterna innehåller dramerna ett annat allvar.[56] Sonetterna handlar om Mörka Damen som han älskar, och som ibland ses som en nyckel till att förstå de senare komplicerade kvinnoporträtten vilka förkroppsligar ondskan i dess skilda skepnader. Endast ett fåtal kvinnoroller efter "sonettkrisen" är oskyldigt anklagade, som Hermoine i En vintersaga och Desdemona i Othello. I sonett 144 framkommer ytterligare ett tema: "Two loves I have of comfort and despair, Which like two spirits do suggest me still; The better angel is a man right fair, The worser spirit a woman colour'd ill". Frågan om Shakespeare var bisexuell har sysselsatt flera forskare under 1900-talet; tidigare har frågan inte varit aktuell. Men det anses numera vara belagt. Könsroller är för övrigt centrala teman i flera verk, i synnerhet Trettondagsafton och Macbeth.[57]

Vem Mörka Damen i verkligheten var, har ingen lyckats lista ut, men att det sannolikt inte var Shakespeares hustru i Stratford är de flesta eniga om. Att lyckas identifiera kvinnan anses numera omöjligt, och likaså att säkert veta vilken slags kärlek han hyser till de olika personerna som stroferna vänder sig till. I sonetterna framkommer sorgen efter den döde sonen mellan raderna, samt en kärlek som tar sig metaforiska uttryck. Han anses med dessa sonetter vara den främste poeten under sin samtid.[58]
Förlorade dramer och apokryfer

    Huvudartikel: Shakespeares apokryfer

Bevarade dokument från teatrar och annat arkivmaterial har visat att Shakespeare författat åtminstone två dramer som gått förlorade: Cardenio och Love's Labour's Won. Cardenio byggde förmodligen på Miguel de Cervantes Don Quijote vilken översatts till engelska 1612, och det förlorade dramat tillskrevs Shakespeare och John Fletcher 1652. Titeln Love's Labour's Won anspelar på Love's Labour's Lost.[55]

Krönikespelet Edward III publicerades anonymt 1596 och har på senare tid satts upp av Royal Shakespeare Company. Sir Thomas More, som bygger på Thomas Mores liv, finns bevarad som manuskript, och tillskrivs numera Shakespeare. Ett flertal andra verk är det osäkert om Shakespeare skrivit, men dessa ingår inte i de 38 dramer där författarfrågan anses vara klar.[55]
Motiv, teman, stoff, stil

Dramerna kännetecknas av en litterär och historisk bevandring. Det är osäkert om Shakespeare kan ha skaffat sig denna genom sin borgerliga utbildning, och detta är ämne för mycket forskning och många kontroverser. Stoffet Shakespeare använder är omarbetningar av andras dramer, av krönikor, antika författare och italienska noveller. Det är i språket och blankversen, samt i hanteringen av stoffet, som hans storhet vilar. I många fall har han valt att komprimera faktiska skeenden, för att skapa en förtätad narration, varför dramerna inte kan läsas som historiska fakta. Ett annat narrativt element är de folkloristiska inslagen, som häxorna i Macbeth, vilka spelar en avgörande roll för intrigen och som underhållning. Dessutom föreligger vissa förvrängningar i syfte att behaga publiken, som fallet är i gestaltningen av Lady Macbeths ondska; den på hennes befallning mördade Banquo var enligt traditionen förfader till Jakob I som stigit upp på Englands tron något år innan dramat skrevs. Hennes agerande är emot naturens ordning, och när hon säger Unsex me före mordet på Duncan, initierar detta, med dåtidens syn på könsroller, att naturen rubbas. I verkligheten var dessutom Banquo själv delaktig i mordet på Duncan.[59]
Återstoden av New Place, Stratford, Shakespeares sista hem.

Karaktärsskildringarna är, enligt vad de flesta anser, det som utmärker Shakespeares genialitet. Personligheterna i hans dramer är dynamiska och sammansatta och genomgår under handlingen förändringar, reagerar på miljön och på ödet, vilket ger gestaltningarna en mycket realistisk prägel. I detta är han en sann humanist. På grund av svårigheten att förstå så många olika slags personligheter, har han kallats "en man med tusen själar".[60] Den poetiska språkdräkten är ytterligare en grund till hans enorma berömmelse, och detta inte bara i den lyriska diktningen, utan det är även ett sporadiskt återkommande, stilistiskt drag i dramerna, i avsikt att illustrera en tanke, förgylla en scen, eller förtydliga ett element.[61]

Vissa frågeställningar återkommer i hans verk. I tragedierna är rättfärdigheten eller motivet till ett mord ofta intrigens kärna, och under påverkan av Seneca är flera scener mycket bloddrypande. Sinnessjukdom, svek, dödssynd, oskuld och illusioner är andra teman. Komedierna handlar vanligen om kärleksförvecklingar, med högmodiga självbedragare och listiga bedragare som stående figurer. Högt blandas med lågt, antingen genom stilen eller genom rollfigurernas karaktärer. I en sann tidsanda får alltid syndaren sitt straff, men de vilkas död är intrigens kadens är inte självklart onda. Så är till exempel inte nödvändigtvis fallet med Julia och Romeo.[59]

Enligt en vedertagen uppfattning varieras tre bildmotiv i de flesta av hans dramer, och är Shakespeares poetiska förankring:

    En kontrasterande relation mellan naturen och människorna, och mellan människors naturer
    Folktro och mytiska gestalter
    Besjälade årstider

På grund av de mångfacetterade karaktärerna och den psykologiska realismen anses dramerna vara mycket krävande för skådespelarna.[59]
Författarfrågan
Hamlet, akt V, scen 1.

Det senast gångna seklet har frågan om huruvida William Shakespeare själv skrev sina verk delat bedömare i två läger. De så kallade stratfordianerna anser att så är fallet; antistratfordianerna bestrider att William Shakespeare är författare. Till den senare gruppen hör bland andra Sigmund Freud, Walt Whitman, Orson Welles och John Thomas Looney (själva upphovsmannen till bestridandet).[62]
Shakespeares sex kända namnteckningar.

Att William Shakespeare verkade som skådespelare när dramerna sattes upp är fastslaget, likaså att han inte följde sällskapet på turnéerna till landsbygden, då han ska ha författat sina verk enligt stratfordianerna. Antistratfordianerna ifrågasätter dock att Shakespeare, som var lågutbildad, skulle ha haft tillgång till allt det stoff som författaren till dessa verk arbetade med.[63] Några andra argument för att Shakespeare inte skulle varit författaren är att man inte funnit något manuskript med hans handstil och att han inte nämner sina pjäser över huvud taget i sitt testamente. Ett av antistratfordianernas starkaste argument är Shakespeares tre namnteckningar i testamentet. Dessa är hälften av de kända exemplen på William Shakespeares handstil och de är liksom de tidigare kända namnteckningarna så valhänta och otydliga att det verkar som om den stora författaren knappt kunde skriva sitt eget namn.[64][65]

Forskare som Brenda James anser att de har belägg för att Shakespeares släkting på mödernet Sir Henry Neville (1562–1615) är den egentliga upphovsmannen. Andra namn som nämnts i sammanhanget är filosofen Sir Francis Bacon (1561–1626), Christopher Marlowe (1564–1593) och Edward de Vere, 17:e earl av Oxford (1550–1604).[63]

Antistratfordianerna letar ofta efter dolda budskap i texterna och spekulerar i likheter mellan de påstådda kandidaternas liv och Shakespeares verk. Stratfordianerna utgår dock enbart från faktiska och samtida dokument och har inte hittat något som tyder på att någon annan än Shakespeare skulle ha varit författaren. Det finns enligt dem inte heller något som pekar på att Shakespeare skulle ha varit ifrågasatt som författare under sin livstid. Det var först drygt två hundra år efter hans död som de antistratfordianska teorierna började dyka upp.[66]

Andra aspekter är huruvida Shakespeare skrivit verken ensam eller om han kanske har haft hjälp, samt om samtliga dramer som tillskrivits honom verkligen har honom som upphovsman.
Svenska översättningar

Det dröjde innan Shakespeare hittade vägen till den svenska publiken. Första gången ett drama sattes upp var Romeo och Julia 5 augusti 1776 på Egges teater i Norrköping - en 18 meter lång träbarack vid nuvarande Tyska torget. Översättningen hade förmodligen gjorts av skådespelaren Peter Lindahl efter en tysk prosabearbetning av Christian Fredrik Weisse.[67][68][69][70] Några år senare den 24 januari 1787 spelades även Shakespeare i Göteborg, på Gustav III:s födelsedag. Teaterdirektören Andreas Widerberg satte då upp Hamlet och framträdde själv i huvudrollen.[71][72][73][74][75] Det kan antas att det även var Widerberg som gjorde översättningen, då han senare var en flitig översättare åt Dramaten.[71] Första gången ett shakespearedrama sattes upp i Stockholm var på Kungliga teatern den 26 mars 1819, även denna gång Hamlet.[76][77][67][78][79][80] Pjäsen gavs i fri prosaöversättning från engelskan av Per Adolf Granberg och i bearbetning av teaterchefen Gustaf Fredrik Åkerhielm[76][72][81][82]

Den första svenska översättningen som gavs ut i bokform var Erik Gustaf Geijers översättning av Macbeth 1813. Denna översättning följdes 1825 av Johan Henrik Thomanders Antonius och Cleopatra , Muntra fruarna i Windsor, Richard II, Som ni behagar och Trettondagsafton samt Georg Scheutz Köpmannen i Venedig (1820) Julius Caesar (1831) och Kung Lear (spelad 1847). Den första fullständiga översättningen (alla utom Pericles) gavs ut 1847-1951 och var gjord av Carl August Hagberg och har satt starka avtryck i den svenska litteraturen med många bevingade ord, till exempel "eftertankens kranka blekhet" och "mycket väsen för ingenting".[83] Andra fullständiga översättningar är Per Hallströms som började utges 1922 och Åke Ohlmarks som kom ut i tre band mellan 1962 och 1969. Även Allan Bergstrand skall ha översatt samtliga pjäser, men alla har inte getts ut.[84] De som utgivits, mellan 1946 och 1986, är Fyra friares fiasko (Kärt besvär förgäves), Förväxlingskomedien, Hamlet, Henry IV, Henry V, Henry VI, Kung John, Köpmannen i Venedig, Lika för lika, Muntra fruarna i Windsor, Mycket väsen för ingenting, Richard II, Richard III, Romeo och Julia, Slutet gott, allting gott, Som ni behagar, Så tuktas en argbigga, Titus Andronicus, Trettondagsafton eller Vad ni vill, Troilus och Cressida, Två adelsmän från Verona (13 saknas).

Runt mitten av 1900-talet gjorde Hjalmar Gullberg (Henrik IV, Köpmannen i Venedig (tillsammans med Ivar Harrie), Mycket väsen för ingenting, Som ni behagar och Stormen (tillsammans med Ivar Harrie), Ivar Harrie (förutom de redan nämnda även Trettondagsafton) och Karl Ragnar Gierow (En midsommarnattsdröm, Lika för lika, Henrik IV, Kung John, Macbeth, Romeo och Julia och Så tuktas en argbigga) ett flertal moderniseringar av Hagbergs översättningar, främst för Radioteatern och Dramaten. Dessa skiljer sig dock så mycket från Hagberg att de ofta presenterats som egna. 1967 gavs Erik Mestertons och Erik Lindegrens omtalade men ospelade översättning av Hamlet ut.

Andra bemärkta översättare som sedan 1960-talet utfört flera nyöversättningar är Björn Collinder (Hamlet, Julius Caesar, Kung Lear, Köpmannen i Venedig, Macbeth, Othello, Richard III, Romeo och Julia och Som ni behagar), Britt G. Hallqvist (Antonius och Cleopatra, Coriolanus, En vintersaga (tillsammans med Claes Schaar), Hamlet, Kung Lear, Macbeth, Romeo och Julia, Stormen (tillsammans med Claes Schaar), Så tuktas en argbigga (tillsammans med Claes Schaar) och Troilus och Cressida), Göran O. Eriksson (En midsommarnattsdröm, Henrik VI, Lika för lika, Macbeth, Perikles, Romeo och Juliet, Som ni vill ha det, Timon från Aten och Trettondagsafton), Ulf Peter Hallberg (En midsommarnattsdröm, Hamlet, Henrik VI, Macbeth, Muntra fruarna i Windsor och Richard III), Thomas Warburton (Julius Caesar och Troilus och Cressida), Lars Huldén (Kung Lear, Köpmannen i Venedig, Othello (tillsammans med Mats Huldén) och Richard III), Jan Ristarp (Antonius och Cleopatra, Cymbeline, Kung Lear och Stormen) samt Jan Mark (En midsommarnattsdröm, En vintersaga, Hamlet och Kung Lear).
Bibliografi
Ellen Terry som Lady Macbeth av John Singer Sargent (1889).
Prospero och Ariel ur The Tempest, oljemålning av William Hamilton (1797).

För skådespelen anges det år då de troligen sattes upp för första gången, för poesin anges det år då de trycktes.
Skådespel

    Henrik VI del 2–3, 1589–91 (Henry VI)
    Henrik VI del 1, 1591–92 (Henry VI)
    Richard III 1592–93 (Richard III)
    Förvillelser 1592–93 (The Comedy of Errors)
    Titus Andronicus 1593–94 (Titus Andronicus)
    Så tuktas en argbigga 1593–94 (The Taming of the Shrew)
    Två ungherrar i Verona 1594–95 (The Two Gentlemen of Verona)
    Kärt besvär förgäves 1594–95 (Love's Labour's Lost)
    Romeo och Julia 1594–95 (Romeo and Juliet)
    Richard II 1595–96 (Richard II)
    En midsommarnattsdröm 1595–96 (A Midsummer Night's Dream )
    Kung Johan 1596–97 (King John)
    Köpmannen i Venedig 1596–97 (The Merchant of Venice)
    Henrik IV 1597–98 (Henry IV)
    Mycket väsen för ingenting 1598–99 (Much Ado about Nothing)
    Henrik V 1598–99 (Henry V)
    Julius Caesar 1599–1600 (Julius Caesar)
    Som ni behagar eller Som ni vill ha det 1599–1600 (As You Like It)
    Hamlet 1600–01 (Hamlet)
    Muntra fruarna i Windsor 1600–01 (The Merry Wives of Windsor)
    Trettondagsafton 1601–02 (Twelfth Night)
    Troilus och Cressida 1601–02 (Troilus and Cressida)
    Slutet gott, allting gott 1602–03 (All's Well that Ends Well)
    Lika för lika 1604–05 (Measure for Measure)
    Otello 1604–05 (Othello)
    Timon av Aten 1604–05 (The Life of Timon of Athens)
    Kung Lear 1605–06 (King Lear)
    Macbeth 1606 (Macbeth)
    Antonius och Cleopatra 1606–07 (Anthony and Cleopatra)
    Coriolanus 1607–08 (Coriolanus)
    Pericles 1608–09 (Pericles)
    Cymbeline 1609–10 (Cymbeline)
    En vintersaga 1610–11 (The Winter's Tale)
    Stormen 1611–12 (The Tempest)
    Henrik VIII 1612–13 (Henry VIII)

Poesi

    Venus och Adonis 2000 (Venus and Adonis, 1593)
    Lucretias våldtäkt (The Rape of Lucrece, 1594), svenska tolkningar 1876 och 2007
    Sonetter (Sonnets, 1609), svenska tolkningar bl a 2006, 1981, 1964, 1951, 1945, 1871.

Se även

    Projekt Shakespeare
    Kategori:Shakespearefilmatiseringar

Referenser
Noter

    ^ Födelse- och dödsdatum anges enligt den då använda julianska kalendern.
    ^ Schoenbaum 1987, 14–22
    ^ Schoenbaum 1987, 14–22.
    ^ Schoenbaum 1987, 23–24.
    ^ Schoenbaum 1987, 62–63; Ackroyd 2006, 53; Wells et al. 2005, xv–xvi
    ^ Schoenbaum 1987, 110–11.
    ^ Schoenbaum 1987, 97–108; Rowe 1709.
    ^ Wood 2003, 84; Schoenbaum 1987, 78–79.
    ^ Schoenbaum 1987, 94.
    ^ Schoenbaum 1987, 224.
    ^ Horizon Magazine/Wright 1964, 33-43.
    ^ Horizon Magazine/Wright 1964, 33-43
    ^ Horizon Magazine/Wright 1964, 74-81.
    ^ Horizon Magazine/Wright 1964, 67-68.
    ^ Horizon Magazine/Wright 1964, 11-20.
    ^ Frykman, Kjellmer 1970, 15-23.
    ^ Schoenbaum 1987, 184.
    ^ Frykman, Kjellmer 1970, 40-47.
    ^ Chambers 1923, 208–209.
    ^ Wells 2006, 28; Schoenbaum 1987, 144–46; Chambers 1930, Vol. 1: 59.
    ^ [a b] Amanda Mabillard, Your Guide to Shakespeare, A Shakespeare Timeline: Part 1 (1558-1599), The New York Times Company
    ^ Chambers 1930, Vol. 1: 287, 292
    ^ Chambers 1930, Vol. 2: 67–71.
    ^ Globes historia på nuvarande The Globes hemsida
    ^ Horizon Magazine/Wright 1964, 41-43.
    ^ Schoenbaum 1987, 287.
    ^ [a b c] Schoenbaum, Samuel (1977). William Shakespeare: A Compact Documentary Life. Oxford: Clarendon Press. Sid. 292. ”[Thomas] came from an unexceptionable family. [...] On 10 February 1616 ‘Tho[mas] Queeny’ was wed ‘to Judith Shakspere’, the assistant vicar Richard Watts probably officiating—he signed the marriage register this month. (Watts later married Quiney's sister Mary.) [...] Because the ceremony took place during the Lenten prohibited season that in 1616 began on 28 January (Septuagesima Sunday) and ended on April 7 (the Sunday after Easter), the couple should have secured a special license from the Bishop of Worcester. They did not do so, although presumably they published banns in the parish church.”
    ^ [a b] Schoenbaum, Samuel (1977). William Shakespeare: A Compact Documentary Life. Oxford: Clarendon Press. Sid. 293. ”Without a license the minister was at fault in conducting the service. [...] Thomas and Judith were cited to the consistory court in Worcester Cathedral. Thomas did not come on the appointed day, and was excommunicated. Possibly Judith suffered the same fate [...]. The offence was not serious. Others married in Lent—three weddings took place in Holy Trinity that February—and the Quineys may have just [fallen] victim to an apparitor hungry for a fee. Walter Nixon, who summoned them, [later faced] accusations in Star Chamber of taking bribes and [forgery]. The excommunication [...] lasted only a short while, for before the year was out the Quineys were at the font to have their first-born christened in Stratford church.”
    ^ Honan, s 7-8
    ^ [a b c d] Schoenbaum, Samuel (1977). William Shakespeare: A Compact Documentary Life. Oxford: Clarendon Press. Sid. 293–294. ”Before marrying, [Thomas] had got a Margaret Wheeler with child [...]. [A] month after the [...] wedding, the unfortunate woman died in childbirth, and her infant with her. The parish register records both burials on 15 March. [...] ‘whoredom and uncleanness’ [...] fell within the purview of the [...] bawdy court [...]. [The] apparitor Richard Greene [...] summoned [Thomas]. The act book records the hearing and sentence on Tuesday, 26 March. In open court Thomas confessed to having had carnal copulation with [Margaret Wheeler], and submitted himself to correction. The judge, vicar John Rogers, sentenced [him] to perform open penance in a white sheet, according to custom, in the church on three successive Sundays before the whole congregation. But the penalty was remitted. In effect Thomas got off for 5s [...] for the use of the poor of the parish, and the vicar ordered him to acknowledge his crime, in ordinary attire, before the minister of Bishopton. [...] Bishopton had no church of its own, only a chapel; so Quiney was spared public humiliation.”
    ^ Amanda Mabillard, Your Guide to Shakespeare, Shakespeare's Will, The New York Times Company
    ^ Shakespeare's Grave, Skakespeare Country
    ^ Graven.
    ^ Mabillard, Amanda. William Shakespeare of Stratford. Shakespeare Online. 2000.
    ^ [a b] Horizon Magazine/Wright 1964, 133.
    ^ Horizon Magazine/Wright 1964, 133-136.
    ^ Frykman, Kjellmer 1970, 74.
    ^ Jens Kruuse, Litteraturens mästerverk, Bokförlaget Liber Stockholm 1967, s. 164
    ^ Frykman, Kjellmer 1970, 85-91.
    ^ Erik Frykman: Shakespeare sid 191ff
    ^ [a b] Michael Neill: Shakespeare's tragedies i The New Cambridge Companion to Shakespeare sid 122
    ^ Edwards 1958, 1–10; Snyder & Curren-Aquino 2007.
    ^ The Oxford Companion to Shakespeare sid 395
    ^ The Oxford Companion to Shakespeare sid 298
    ^ The Oxford Companion to Shakespeare sid 27, 486 & 493
    ^ Madhavi Menon (red): Shakesqueer sid 55, 376 & 388f
    ^ Jan Kott: Shakespeare vår samtida sid 246f, 250 & 259ff
    ^ [a b] The Oxford Companion to Shakespeare sid 50
    ^ The Oxford Companion to Shakespeare sid 357
    ^ The Oxford Companion to Shakespeare sid 286 & 11f
    ^ The Oxford Companion to Shakespeare sid 290 & 462
    ^ Ken Hägglund: William Shakespeare - en man för alla tider sid 241.
    ^ The Oxford Companion to Shakespeare sid 396
    ^ Robert S. Miola: Reading the Classics i A Companion to Shakespeare sid 176
    ^ [a b c d e] Frykman, Kjellmer 1970, 75-97
    ^ Swahn, förordet till Sonetter, s.7-8
    ^ Fort 1927, 406–414.
    ^ Litteraturhandboken : Författarlexikon och litteraturöversikter, huvudred. Britt Dahlström, Forum 1984, s.135
    ^ [a b c] Frykman, Kjellmer 1970, 84-96
    ^ Kåre Langvik Johannessen, "Litteraturen", Vårt kulturarv III : Europeisk kultur delas och sprides, Förlaget för facklitteratur A.B. Hälsingborg 1965, s.236
    ^ Atle Kittang/Asbjørn Aarstedt, Lyriske strukturer, Universitetsforlaget Oslo 1980, s.31, 63-64
    ^ McMichael 1962.
    ^ [a b] Shakespeare fellowship
    ^ Horizon Magazine/Wright 1964, 141.
    ^ Bill Bryson, På spaning efter William Shakespeare, sid 15-16, 152
    ^ Bill Bryson, På spaning efter William Shakespeare, sid 178-193
    ^ [a b] Olof Hillberg: Den svenska landsortsteatern i Hillberg (red): Teater i Sverige utanför huvudstaden sid 20ff
    ^ Sigvard Mårtensson: Shakespeare på svenska scener i Gustaf Fredén: William Shakespeare sid 111
    ^ Nils Personne: Svenska teatern del I sid 190
    ^ Nils Molin: Shakespeare och Sverige intill 1800-talets mitt sid 10 & 12f
    ^ [a b] Nils Molin: Shakespeare och Sverige intill 1800-talets mitt sid 10 & 13f
    ^ [a b] Sigvard Mårtensson: Shakespeare på svenska scener i Gustaf Fredén: William Shakespeare sid 110ff
    ^ Olof Hillberg: Den svenska landsortsteatern i Hillberg (red): Teater i Sverige utanför huvudstaden sid 20ff
    ^ Georg Nordensvan: Svensk teater och svenska skådespelare del I sid 55
    ^ Georg Nordensvan: Svensk teater och svenska skådespelare del I sid 181
    ^ [a b] Nils Molin: Shakespeare och Sverige intill 1800-talets mitt sid 99
    ^ Nils Molin: Shakespeare och Sverige intill 1800-talets mitt sid 101
    ^ Nils Personne: Svenska teatern del IV sid 15
    ^ Ulla-Britta Lagerroth: Den djärve traditionsbrytaren i Ny svensk teaterhistoria del 2 sid 263f
    ^ Georg Nordensvan: Svensk teater och svenska skådespelare del I sid 182
    ^ Ulla-Britta Lagerroth: Den djärve traditionsbrytaren i Ny svensk teaterhistoria del 2 sid 263f
    ^ Georg Nordensvan: Svensk teater och svenska skådespelare del I sid 183
    ^ Sven Delblanc & Tomas Olsson: Akademiska siare och skalder i Den Svenska Litteraturen, del 2 sid 153
    ^ Kent Hägglund: William shakespeare - en man för alla tider sid 184

Källor

    Ackroyd, Peter (2006), Shakespeare: The Biography, London: Vintage, ISBN 9780749386559
    Bryson, Bill, Shakespeare - The World as a Stage, Harper Press, London, 2007
    Bryson, Bill: Shakespeare. På spaning efter William Shakespeare : en kortfattad historik ISBN 91-37-13265-2, Forum, 2008.
    Chambers, E. K. (1923), The Elizabethan Stage, "2", Oxford: Clarendon Press, ISBN 0198115113, OCLC 336379.
    Chambers, E. K. (1944), Shakespearean Gleanings, Oxford: Oxford University Press, ISBN 0849205069, OCLC 2364570.
    Chambers, E. K. (1930), William Shakespeare: A Study of Facts and Problems, 2 vols., Oxford: Clarendon Press, ISBN 0198117744, OCLC 353406
    Edwards, Phillip (1958), ”Shakespeare's Romances: 1900–1957”, i Nicoll, Allardyce, Shakespeare Survey, "11", Cambridge: Cambridge University Press, ISBN 0521215005, OCLC 15880120
    Fort, J. A. (October 1927), ”The Story Contained in the Second Series of Shakespeare's Sonnets”, The Review of English Studies 3 (12)
    Frykman, Erik; Kjellmer, Göran, reds. (1970), Aspects of Shakespeare, Stockholm: Almqvist & Wiksell, ISBN 9789144335414
    Erik Frykman: Shakespeare, Södertälje 1986, ISBN 91-1-863102-9
    Michael Dobson & Stanley Wells (red): The Oxford Companion to Shakespeare, Oxford 2001, ISBN 0-19-811735-3
    David Scott Kastan (red): A Companion to Shakespeare, Oxford 1999, ISBN 0-631-21878-5
    Margareta de Grazia & Stanley Wells (red): The New Cambridge Companion to Shakespeare, Camebridge 2010, ISBN 978-0-521-71393-1
    Jan Kott: Shakespeare vår samtida, Stockholm 1972, ISBN 91-27-67576-9
    Madhavi Menon (red): Shakesqueer - A Queer Companion to the Complete Works of Shakespeare, London 2001, ISBN 978-0-8223-4833-7
    David Keye, Släkting skrev Shakespeares verk, SvD Kultur 5 oktober 2005
    Kent Hägglund: William Shakespeare - En man för alla tider, Uddevalla 2006, ISBN 978-91-7037-044-1
    Hägglund, Kent (2005). ”Shakespeare : teatergeni i turbulent tid”. Populär historia (nr. 10).
    McMichael, George; Edgar M. Glenn (1962). Shakespeare and His Rivals, A Casebook on the Authorship Controversy. New York: Odyssey Press
    Olsson, Bernt och Ingemar Algulin: Litteraturens historia i världen, Norstedts förlag 1992
    Schoenbaum, Samuel (1991), Shakespeare's Lives, Oxford: Oxford University Press, ISBN 0198186185.
    Schoenbaum, Samuel (1987), William Shakespeare: A Compact Documentary Life (Revised), Oxford: Oxford University Press, ISBN 0195051610
    The Shakespeare Fellowship : the Shakespeare authorship question
    Snyder, Susan; Curren-Aquino, Deborah (2007), ”Introduction”, i Shakespeare, William; Snyder, Susan (ed.); Curren-Aquino, Deborah (ed.), The Winter's Tale, Cambridge: Cambridge University Press, ISBN 0521221587
    Swahn, Sven Christer, Förord till William Shakespeares Sonetter, FIB:s Lyrikklubbs årsbok 1981
    Wells, Stanley (1997), Shakespeare: A Life in Drama, New York: W. W. Norton, ISBN 0393315622.
    Wells, Stanley (2006), Shakespeare & Co, New York: Pantheon, ISBN 0375424946.
    Wells, Stanley; Orlin, Lena Cowen, reds. (2003), Shakespeare: An Oxford Guide, Oxford: Oxford University Press, ISBN 0199245223
    Wright, Louis B. (1964), Shakespeares England, Malmö: Allhems förlag
    Gustaf Fredén: William Shakespeare - handbok till Radioteatern, Stockholm 1960
    Nils Molin: Shakespeare och Sverige intill 1800-talets mitt, Göteborg 1931
    Ulla-Britta Lagerroth & Ingeborg Nordin Hennel (red): Ny svensk teaterhistoria - 1800-talets teater, Stockholm 2007, ISBN 978-91-7844-740-4
    Lars Lönnroth & Sven Delblanc (red): Den Svenska Litteraturen 2 - Genombrottstiden 1830-1920, Stockholm 1999, ISBN 91-0-056774-4
    Nils Personne: Svenska teatern, Stockholm 1913-1927
    Georg Nordensvan: Svensk teater och svenska skådespelare från Gustav III till våra dagar, Stockholm 1918
    Olof Hillberg (red): Teater i Sverige utanför huvudstaden, Stockholm 1948
Umberto Eco, född 5 januari 1932 i Alessandria, Piemonte, Italien, död 19 februari 2016 i Milano, Italien,[1] var en italiensk författare, litteraturvetare, historiker, medeltidsexpert och filosof; professor emeritus i semiotik vid universitetet i Bologna där han var verksam från 1971, och mellan 1975 och 2007 som professor. Han blev känd för den breda publiken med romanen Rosens namn.
Innehåll
•	1 Biografi
•	2 Bibliografi 
o	2.1 Romaner
o	2.2 Böcker och större arbeten i filosofi, litteraturvetenskap och kulturhistoria
o	2.3 Barnböcker
•	3 Referenser 
o	3.1 Noter
•	4 Externa länkar
Biografi
Umberto Eco föddes i Alessandria i den italienska regionen Piemonte, en trakt som är mer påverkad av den franska än den italienska kulturen.[2] Hans far Giulio var kamrer som stred för Italien i tre krig. Modern hette Giovanna Bisio. Farfadern tog släktnamnet Eco, vilket är en akronym för ex caelis oblatus (ung. "en skänk från ovan", det vill säga "en gåva av Gud"). Under andra världskriget flyttade Eco och hans mor Giovanna till en by i de piemonteska bergen. Rådd av sin far började han studera juridik vid universitetet i Turin. Han hoppade emellertid av sina juridikstudier och började mot sin fars vilja studera medeltidsfilosofi och litteratur, och doktorerade 1956 med en avhandling om Thomas av Aquino.
Eco anställdes senare som kulturredaktör vid det italienska public service-företaget Radiotelevisione Italiana (RAI) och föreläste parallellt vid universitetet i Turin 1956–1964. En grupp avantgardister (målare, musiker och författare), som han börjat umgås med under sin tid vid RAI, fick ett avgörande inflytande på Ecos framtida författarskap. Detta var särskilt påtagligt efter hans första bok 1956 Problema Estetico di San Tommaso, en vidareutveckling av hans disputation, vilket anses utgöra en milstolpe i hans akademiska karriär.
1959 publicerade han sin andra bok, Sviluppo dell'estetico Medievale, med vilken Umberto Eco blev en etablerad medeltidsfilosof och gav honom faderns erkännande. Han miste sitt arbete på RAI, men fadern hade blivit överbevisad om att Ecos val hade varit det rätta. Förlusten av tjänsten kompenserades av att han blev alltmer eftersökt som föreläsare och lärare. År 1959 fick han anställning som huvudredaktör för faktaavdelningen vid Casa Editrice Bompiani i Milano, en tjänst han upprätthöll till 1975.
Ecos forskning i medeltidens estetik visade på skillnaden mellan teori och praktik. Han har sagt om medeltiden att "det fanns ett geometriskt utformat, rationellt schema över vad skönhet ansågs vara, men å andra sidan också ett oförlikneligt konstliv med dess dialektik av form och intention". Ecos arbete inom litteraturteori har ändrat inriktning över tiden: till en början var han en av de första företrädarna för reader response-teorin.
Under denna tid inriktades Ecos forskning i stället på teorin att texter var semantiskt öppna och på semiotik, vilket resulterade i många essäer i ämnet, och 1962 gav han ut boken Opera aperta (Öppna verk). I denna argumenterade Eco för att litterära texter var fält av mening, i stället för trådar av mening ("röda tråden"), eftersom läsaren uppfattar texterna som öppna, med en inre dynamik och psykologiskt kringgärdade fält som möjliggör många olika tolkningar. De verk där den möjliga förståelsen är begränsad till en enstaka, entydig tråd är de som är minst uppskattade, medan de verk som är mest öppna och som ger läsaren flest möjligheter att skapa sin egen bild av innehållets mening, är de mest uppskattade verken. Eco betonade att ord inte kunde reduceras till deras lexikala betydelser, utan deras betydelser skapas snarare i yttrandets sammanhang. Den tanken hade redan framförts av bland annat I.A. Richards och andra, men Eco tillämpade detta på litteraturen. Han utvecklar också meningens utgångspunkt från den oupphörligt förändrade meningen i ett yttrandes ord, till ett spel av förväntan och fullföljelse av mening. Till detta ställningstagande kom Eco genom språkstudier och genom semiotik, snarare än genom psykologiska eller historiska studier, vilket Wolfgang Iser och Hans-Robert Jauss hade gjort. Ecos arbete påverkade också populärkulturstudier.
I september 1962 gifte han sig med Renate Ramge, en tysk konstvetare.
 
Umberto Eco 1984.
Sin omfattande kunskap om medeltiden kunde Eco tillämpa i romanen Rosens namn (1980), som senare filmatiserades med Sean Connery i huvudrollen. Berättelsen handlar om en munk som utreder en serie mord med anknytning till klostrets bibliotek. Ecos främsta förtjänst låg i att översätta de medeltida kontroverserna och irrlärorna till modernt språkbruk så att läsaren kunde tillgodogöra sig verket utan att vara teolog. I berättelsens slut finns bara munken som i sina försök att restaurera biblioteket med det skräp som återstår försöker skapa en mening.
Fastän hans verk utgörs av arkaistiskt material, gammalmodiga karaktärer och uråldriga texter, kännetecknas berättelserna av täta intriger med oväntade vändningar, och han har en stor publik över hela världen. Även hans andra roman, Foucaults pendel, har sålt i stora upplagor. Denna roman handlar om tre understimulerade förläggare som arbetar för ett mindre bokförlag, vilka beslutar sig, som tidsfördriv, för att väva ihop alla konspirationsteorier, alkemiska verk och pseudovetenskapliga avhandlingar, och hermetiska experiment som de dagligen får. De låtsas som om texten de skrivit är ett verk av en hemlig orden med band till Tempelherreorden som har tänkt ta över världen. Fastän de hånar de ursprungliga texter de använder som material, blir de snart uppslukade av sin berättelse. Deras skämt tas dock på allvar av de som skrivit de ursprungliga texterna, och de blir fångade av den verklighet som deras fiktion skapat när de blir föremål för en förföljelse på liv och död.
Precis som i Rosens namn, är karaktärerna i Foucaults pendel besatta av hermeneutik och i synnerhet den avsiktligt dolda sanningen. Karaktärerna står inför det slumpartade och oförutsedda. Ecos karaktärer illustrerar hans litterära teori genom att de åskådliggör sättet som meningen är ett resultat av medvetandet och det omöjliga i att läsandet saknar strävan efter mening. Ibland skapas meningen omedvetet i något som inte finns bara för att någon läser en text på ett visst sätt. I likhet med semiotiken är det möjligt att ordningen föregås av slumpen och att varje mening är sann eller falsk endast i den utsträckning som någon tror på den.
Ecos verk illustrerar det postmoderna litteraturbegreppet om hypertextualitet, det vill säga den påverkan som teorin hävdar finns mellan verk och deras tolkningar.
Eco bodde mot slutet av sitt liv i Milano. Hans privata bibliotek bestod av mer än 30 000 böcker. Han hade en professur vid universitetet i Bologna. Regelbundet skrev han i L'Espresso i sin egen kolumn, kallad "La Bustina di Minerva".
Sedan 1985 erhöll Umberto Eco över trettio hedersdoktorat över hela världen.

