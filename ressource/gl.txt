Pablo Picasso
Na Galipedia, a Wikipedia en galego.
(Redirixido desde "Picasso")
Este é un dos 1000 artigos que toda Wikipedia debería ter.
Pablo Picasso
Pablo Picasso
Pablo Picasso en xaneiro de 1962
Nome completo 	Pablo Diego José Francisco de Paula Juan Nepomuceno Cipriano de la Santísima Trinidad Ruiz Picasso
Data de nacemento 	25 de outubro de 1881
Lugar de nacemento 	Málaga, España España
Data de falecemento 	8 de abril de 1973 (91 anos)
Lugar de falecemento 	Mougins, Flag of France.svg Francia
Área 	Pintura, Debuxo, Escultura
Educación 	Academia de San Fernando
Autodidacta
Movemento 	Cubismo, Neoclasicista, Surrealista
Obras 	Les demoiselles d'Avignon (1907)
Guernica (1937)
Cónxuxe 	Fernande Olivier (1904-1911)
Eva Gouel (1910-1911)
Olga Koklova (1917-1929)
Marie- Thérèse Walter (1929-1936)
Dora Maar (1935-1943)
Françoise Gilot (1943-1952)
Genevieve Laporte (1944-1953)
Jacqueline Rocque (1955-1973)
Fillos 	Pablo
Maya
Claude
Paloma
Sinatura 	Picasso Signatur-DuMont 1977.svg

Pablo Ruiz Picasso, nado en Málaga o 25 de outubro de 1881 e morto en Mougins, Francia, o 8 de abril de 1973, foi un pintor español. Foi o fundador, xunto con Georges Braque, do cubismo, movemento pictórico que revolucionou a pintura do século XX.

Índice

    1 Traxectoria
    2 Estilo
    3 Obras
        3.1 Les demoiselles d'Avignon
        3.2 Naturaleza muerta
        3.3 La flauta de Pan
        3.4 Instruments de musique sur une table
        3.5 Buste et palette
        3.6 La nageuse
        3.7 Guernica
        3.8 Femme assise dans un fauteuil gris
        3.9 Naturaleza muerta
        3.10 As Meninas
        3.11 El pintor y la modelo
    4 Notas
    5 Véxase tamén
        5.1 Museos e exposicións
        5.2 Ligazóns externas

Traxectoria

    Artigo principal: Casa Museo Picasso.

Casa Museo na Coruña.
Casa natal de Pablo Picasso en Málaga

Era fillo do tamén artista José Ruiz Blasco. Pasou unha tempada de 1891 a 1895 na Coruña a onde se trasladou ca súa familia. O seu pai fora contratado como mestre de arte no Eusebio da Guarda. Na Coruña fixo a súa primeira exposición con 13 anos e publicou caricaturas e debuxos nas revistas autoeditadas a man "La Coruña", "Azul y Blanco" ou "Torre de Hércules"[1][2], en 1895 trala morte da súa irmá trasladouse coa familia a Barcelona, onde o novo pintor contactou cun grupo de artistas e literatos como Ramón Casas ou Santiago Rusiñol, cos que acostumaba reunirse no bar Els Quatre Gats.

Entre os anos 1901 e 1904 alternou a súa residencia entre as cidades de Madrid, Barcelona e París, mentres a súa pintura entrou na etapa denominada período azul, fortemente influída polo simbolismo.

Na primavera de 1904, decidiu trasladarse definitivamente a París e establecerse nun estudio na ribeira do río Sena. Na capital francesa fixo amizade, entre outros, cos poetas Guillaume Apollinaire e Max Jacob e co dramaturgo André Salmon; entre tanto, a súa pintura experimentou unha nova evolución, caracterizada por unha paleta cromática tendente ás cores terra e rosa. Ó pouco de chegar a París contactou con personalidades periféricas do mundo artístico e bohemio, como os estadounidenses Leo e Gertrude Stein, e co que sería o seu marchante por sempre, Daniel-Henry Kahnweiler.

A fins de 1906 empezou a traballar nunha composición de gran formato que cambiaría o curso da arte do século XX: “Les demoiselles d’Avignon”. Nesta obra cume confluíron numerosas influencias, entre as que cabe citar principalmente a arte africana e ibérica e elementos de El Greco e Cézanne.

En compaña doutro pintor novo, Georges Braque, e baixo a constante influencia de Cézanne revisou a herdanza plástica vixente desde o Renacemento, especialmente na representación pictórica do volume: foi o inicio do cubismo.

A partir de 1909, os dous pintores -Pablo Picasso e Georges Braque- desenvolveron o devandito estilo nunha primeira fase, denominada analítica. No 1912 introduciron un elemento de flexibilidade en forma de recortes de papel e outros materiais directamente aplicados sobre o lenzo, técnica que denominaron collage. A admisión no exclusivo círculo do cubismo do pintor Juan Gris desembocou na etapa sintética do dito estilo, marcado por unha gama cromática máis rica e a multiplicidade matérica e referencial. Entre 1915 e mediados da década de 1920 Picasso foi abandonando os rigores do cubismo para internarse nunca nova etapa figurativista, no marco dun reencontro entre o clasicismo e o creciente influxo do que o propio artista veu en chamar « a súa orixe mediterránea ».
Retrato de Picasso, por Juan Gris, en 1912

Estivo casado desde 1919 coa bailarina rusa Olga Koklova e xa era pai dun fillo, Paulo, cando comezou a interesarse pola escultura logo do seu encontro no 1928 co artista catalán Julio González; entre os dous introduciron importantes innovacións neste campo, comezando a empregar materiais como ferro forxado.

En 1935 tería unha filla, Maya, froito dunha nova relación sentimental, Marie-Therèse, con quen conviviu abertamente a pesar de seguir casado con Olga Koklova; a partir de 1936, ambas tiveron que compartir ó pintor cunha terceira muller, a fotógrafa Dora Maar. O estalido da Guerra Civil española empurrouno a unha maior concienciación política e do seu xenio xurdiu a súa máis emblemática e coñecida obra pictórica, o mural “Guernica”

No 1943 coñeceu a Françoise Gilot, coa que tería dúas fillas, Claude e Paloma. Tres anos máis tarde abandonou París para instalarse en Antibes, onde incorporou a cerámica ós seus soportes predilectos.

Na década de 1950 realizou moitas series sobre grandes obras clásicas da pintura, que reinterpretou co seu característico estilo, a modo de homenaxe ós seus pintores favoritos, como Velázquez. En 1961 casou en segundas nupcias con Jacqueline Roque, que sería a súa última relación sentimental de importancia.

A súa actividade foi extraordinariamente fecunda e nunha época no que os movementos e tendencias artísticas se sucedían con rapidez, Picasso soubo manterse na avangarda ata a fin da Segunda Guerra Mundial deixando un ronsel de influencias sen renunciar a realizar unha obra sempre orixinal e renovadora.
Estilo
Imaxe no exterior do Moderna Museet de Estocolmo

Na súa primeira etapa distínguense dúas épocas, a época azul (1901-1904) e a época rosa (1904-1905) caracterizadas pola cor sobresaínte. A partir de 1906 obsérvase unha simplificación xeométrica das formas e unha tendencia á monocromía ocre que fai eclosión nas Demoiselles d'Avignon (1906-1907), que foi o punto de partida para as primeiras pinturas cubistas realizadas en 1909, nas que se destrúe e forma para amosala desde diversos puntos de vista, rachando co sistema usual de representación na arte occidental desde o Renacemento. Nos anos seguintes os estilos sucédense e sobrepóñense, a linguaxe cubista é usual pero non exclusivo. A Guerra Civil española acentuou o seu expresionismo que ten a súa mellor representación no "Guernica" (1937), alegoría xeral dos problemas da guerra, a destrución e a morte pero tamén da esperanza na liberdade. A partir de 1945 a súa pintura vaise suavizando sen que a linguaxe experimente ningunha evolución esencial.
Obras
Les demoiselles d'Avignon

Les demoiselles d'Avignon ("As Señoritas de Avignon", 1907, óleo sobre lenzo, Metropolitan Museum of Art, Nova York[3]). É o primeiro exemplo deste novo estilo de arte e o punto de partida para Picasso e para outros creadores. A suavidade e a delicadeza coa que tradicionalmente se trataba o espido feminino transfórmase en planos e ángulos dunha dureza non comprendida polos críticos da época. Pese a ser esta a teoría máis estendida, existen discrepancias sobre se en realidade é un cadro cubista, pre-cubista ou unha representación pre-abstracta. Tamén o tema produce polémica, xa que nos debuxos previos aparecen personaxes masculinos –un mariñeiro e un estudante- que desaparecen no lenzo definitivo. É posible que sexa a evolución dun cadro anterior da época rosa, "El Harén", e o tema sexa unha visión dun prostíbulo. En "El Harén" aparecen homes e en "Les Demoiselles d'Avignon" decide poñer só mulleres "nun escaparate", facendo que o espectador participe activamente no cadro e non sexa un mero contemplador.
Naturaleza muerta

Naturaleza muerta ("Os Paxaros mortos", 1912, óleo sobre lenzo 46x65 cm, Museo Nacional Centro de Arte Reina Sofía[4]). Emprega neste cadro as características fundamentais do cubismo: formas dislocadas, ángulos, planos superpostos, referencias á realidade... Os protagonistas deste lenzo, os paxaros mortos, son de difícil localización, aparecen plumas en diversos planos, picos e patas mesturados con elementos que acercan á realidade como son os titulares dos xornais e textos illados.
La flauta de Pan

La flauta de Pan ("A frauta de Pan", 1923, óleo sobre lenzo 205x174,5 cm, Museo Picasso. París[5]). Despois da Primeira Guerra Mundial, o mundo artístico regresa a un concepto máis clásico e real das súas obras. Prodúcese unha volta á figuración na que a figura humana toma novamente relevancia. As figuras e o escenario con grandes bloques de pedra recordan o clasicismo grego, pero coa luz, o ceo e o mar do Mediterráneo. Ademais Picasso segue realizando obras cubistas.
Instruments de musique sur une table

Instruments de musique sur une table ("Instrumentos de música sobre unha mesa", 1925, óleo sobre lenzo 162x204,5 cm, Museo Nacional Centro de Arte Reina Sofía). Picasso segue facendo cadros máis clásicos que alterna con innovacións pseudocubistas. Neste cadro son evidentes estas tendencias. A súa amizade con Joan Miró fai que nas súas obras se reflicta unha investigación común que este último levaría ata as súas últimas consecuencias.
Buste et palette

Buste et palette ("Busto e paleta"), 1925, óleo sobre lenzo 54x65,5 cm, Museo Nacional Centro de Arte Reina Sofía[6]). Á vez que xorde o movemento surrealista –do que Picasso se distancia a pesar da insistencia en incluílo- el realiza obras de difícil encadramento. Neste caso, un bodegón de sinxela composición, no que ademais dos elementos protagonistas realza o fondo –enreixado e fiestra- cun debuxo de liña certamente agresiva.
La nageuse

La nageuse ("A nadadora"), 1934, carboncillo sobre lenzo 182x216 cm., Museo Nacional Centro de Arte Reina Sofía[7]). Xa comezan a verse as novas formas expresivas que Picasso adoptará no "Guernica", e o seu deseño basearase nestes traballos anteriores. Este é unha mestura de cubismo, figuras retorcidas, luces ... un estilo fundamentalmente expresivo, ideal para transmitir ideas e emocións.
Guernica
Mural co Guernica feito con azulexos a tamaño real, esta reprodución atópase na propia cidade de Gernika-Lumo.

    Artigo principal: Guernica (cadro).

Guernica, 1937, óleo sobre lenzo 349x776 cm, Museo Nacional Centro de Arte Reina Sofía[8]). Máis que un cadro, é un cartel en lenzo sen texto. Picasso, que máis tarde se afiliaría ó Partido Comunista de Francia, era defensor da República Española e esta tiña nel un fiel artista de fama recoñecida.
Femme assise dans un fauteuil gris

Femme assise dans un fauteuil gris ("Muller sentada nun sillón gris", 1939, óleo sobre lenzo 130x97 cm, Museo Nacional Centro de Arte Reina Sofía[9]). Picasso utiliza este tema como modelo para realizar numerosos retratos femininos. Neste obsérvase as influencias dos traballos realizados para o "Guernica", a deformación excesiva da cara con formas redondeadas e a conformación do corpo en masas de cor rectangulares. A influencia da Guerra Civil Española é evidente nestes traballos, onde a expresividade dos rostros é dramática.
Naturaleza muerta

Naturaleza muerta, ("Natureza morta", 1944[10]), óleo sobre lenzo 81x100 cm, Museo Nacional Centro de Arte Reina Sofía). Á vez que comeza a realizar litografías con evidente entusiasmo, Picasso realiza obras de tema clásico, fundamentalmente bodegóns. Nestas obras volve a aparecer a cor, con tonalidades máis básicas contrastadas. As luces dividen drasticamente o cadro en dúas partes, a superior iluminada e a inferior de sombra. Vexase a imaxe.
As Meninas

    Artigo principal: As Meninas (Picasso).

As Meninas (1957, óleo sobre lenzo 194x260 cm, Museo Picasso, Barcelona[11]). A mediados dos anos 50 Picasso comeza a realizar estudos dos clásicos e realiza series de grandes cadros da historia da arte. Esta obra é a elixida das de Velázquez (As Meninas). Non se pode dicir que este sexa o cadro definitivo do estudio de “As Meninas”, xa que realizou unha serie con máis de cincuenta versións. As licenzas que toma nestas interpretacións son arriscadas: o formato horizontal e non vertical como o orixinal para incluír máis elementos narrativos, novos personaxes -retrato de Jaqueline (a súa compañeira neses momentos), pombas...-. Como curiosidade, Picasso comeza a serie de “As Meninas” en agosto e remata en decembro de 1957, pero non deixou que ninguén, excepto Jacqueline, os vise durante este tempo.
El pintor y la modelo

El pintor y la modelo ("O pintor e a modelo", 1963, óleo sobre lenzo 130x195 cm, Museo Nacional Centro de Arte Reina Sofía[12]). As obras máis coloristas as realiza Picasso a partir do 1960 en Nòtre-Dame-de-Vie onde se traslada a vivir. Neste cadro con caras caricaturescas demostra a súa habilidade de transmitir o sentimento dos protagonistas que están na imaxe. Posiblemente sexa a interpretación dunha época da súa vida privada, con personaxes -pintor, modelo- e as súas situacións persoais do seu contorno.
Notas

A Coruña que vivió y pintó Picasso. La Voz de Galicia (en castelán).
En La Coruña conservan los primeros recuerdos escolares y pictóricos de Picasso. El País (en castelán).
Les Demoiselles d'Avignon
Naturaleza muerta
La flauta de Pan
Buste et palette
La nageuse
Guernica (detalle)
[1]
[2]
[3]

    El pintor y la modelo

Véxase tamén
Commons
Commons ten máis contidos multimedia sobre: Picasso
Museos e exposicións

    Exposición "Picasso. Tradición y vanguardia" Museo do Prado e Reina Sofía, Madrid 2006 Inclúe catálogo completo da exposición
    Museo Picasso Málaga
    Fundación Picasso, Museo Casa Natal
    Museo Picasso Madrid
    Museu Picasso de Barcelona
    Museo Picasso París
    Museo Picasso Münster
    Picasso no Metropolitan Museum of Arts de Nova York

Victor Hugo
Na Galipedia, a Wikipedia en galego.
Este é un dos 1000 artigos que toda Wikipedia debería ter.
Victor Hugo
Victor Hugo.jpg
Victor Hugo (cara 1875).
Victor Marie Hugo
Datos persoais
Nacemento 	26 de febreiro de 1802
Lugar 	Besançon, Doubs Flag of France.svg Francia
Falecemento 	22 de maio de 1885 (83 anos)
Lugar 	París Flag of France.svg Francia
Nacionalidade 	Francia Francés
Actividade
Lingua 	francés
Movemento 	Romanticismo
Xéneros 	novela, poesía e teatro
Princ. obras 	Les Misérables e Notre-Dame de Paris
Victor Hugo Signature.svg

Victor Hugo /viktɔʁ maʁi yɡo/ —inscrición completa na súa acta de nacemento: Victor, Marie Hugo—[n 1] , nado en Besançon o 26 de febreiro de 1802 e finado en París o 22 de maio de 1885, foi un dos máis importantes escritores do romanticismo en francés e a miúdo é identificado como un dos mellores poetas franceses. Tamén foi un político e intelectual comprometido e influente na historia do seu país e da literatura do século XIX.[1] Era irmán dos tamén escritores Eugène Hugo e Abel Hugo.

Ocupa un posto notable na historia das letras francesas do século XIX nunha gran variedade de xéneros e ámbitos.[2][3] Foi un poeta lírico, con obras como Odes et Ballades (1826), Les Feuilles d’automne (1832) ou Les Contemplations (1856), poeta comprometido contra Napoleón III en Les Châtiments (1853) e poeta épico en La Légende des siècle (1859 e 1877). Foi tamén un novelista popular e de gran éxito con obras como Notre-Dame de Paris (1831) ou Les misérables (1862). En teatro expuxo a súa teoría do drama romántico na introdución de Cromwell (1827),[4] e ilustraa principalmente con Hernani (1830) e Ruy Blas (1838).

A súa extensa obra inclúe tamén discursos políticos na Cámara dos Pares, na Asemblea Constituente e na Asemblea Nacional de FranciaAsemblea Lexislativa -especialmente sobre temas como a pena de morte, a educación ou Europa-, crónicas de viaxes -Le Rhin (1842) ou Choses vues, (póstuma 1887 e 1890)?, así como unha abundante correspondencia.

Contribuíu de forma notable á renovación lírica e teatral da época; foi admirado polos seus contemporáneos e aínda o é hoxe en día, aínda que certos autores modernos considerano un escritor controvertido.[5] A súa implicación política, que lle supuxo unha condena ao exilio durante os vinte anos do Segundo Imperio Francés (1852-1870), permitiu a posteriores xeracións de escritores unha reflexión sobre a implicación e o compromiso dos escritores na vida política e social.

As súas opinións, á vez morais e políticas,[6] e a súa obra excepcional, converterono nun personaxe emblemático a quen a Terceira República honrou á súa morte cun funeral de Estado, celebrado o 1 de xuño de 1885 e ao que asistiron máis de dous millóns de persoas, e coa inhumación dos seus restos no Panteón de París.

Índice

    1 Traxectoria
    2 Obras
        2.1 Teatro
        2.2 Novelas
        2.3 Poesía
        2.4 Outros textos
    3 Notas
    4 Véxase tamén
        4.1 Bibliografía
        4.2 Ligazóns externas

Traxectoria

Pasou a maior parte da súa infancia en París. Era o máis novo dos tres fillos de Sophie Trébuchet e de Léopold Hugo. As súas viaxes e as súas estancias en Nápoles e España acompañando o seu pai, que era xeneral, marcárono bastante. Xunto cos seus irmáns fundou en 1819 unha revista, Le Conservateur littéraire ("O Conservador literario"), onde xa destacaba o seu talento. O mesmo ano gañou o concurso da Academia dos Xogos Florais de Tolosa.

O seu primeiro libro de poesía, Odas, apareceu en 1821. En 1822 casa coa súa amiga de infancia Adèle Foucher. A súa proxección literaria empezou con Cromwell, publicado en 1827. No prólogo deste drama impóñense ás convencións clásicas, sobre todo á unidade de tempo e de lugar.

Entre 1826 e 1837, pasou varias tempadas no Castelo de Roches en Bièvres, propiedade de Bertin l'Aîné, director de Le Journal des débats. Durante estas estancias coñeceu a Berlioz, Chateaubriand, Liszt, Giacomo Meyerbeer e elaborou libros de poesías entre os cales se atopa o famoso Feuilles de automne.

Ata unha idade moi adiantada tivo varias amantes. A máis coñecida, a actriz Juliette Drouet, que lle consagrou a súa vida, liberouno da prisión tras o golpe de estado de Napoleón III. Escribiu moitos poemas para ela.

Educado pola súa nai, orixinaria da rexión da Vendée, na lealdade ao realismo, foise convencendo amodo das virtudes da democracia. Nun poema escribiu por tal de xustificarse: "onde o coñecemento só é dun home, imponse a monarquía, onde é dun grupo de homes, ha deixar o seu lugar á aristocracia. E cando todo o mundo ten acceso ao saber quere dicir que chegou o tempo da democracia". Unha vez convertido á democracia liberal e humanista, foi elixido deputado da Segunda República Francesa en 1848, e apoiou a candidatura do Príncipe Luís-Napoleón, pero se exiliou tras o golpe de estado do 2 de decembro de 1851 que condenou por razóns morais (Histoire d'un crime).

Baixo o Segundo Imperio, oposto a Napoleón III, viviu exiliado, primeiro en Bruxelas e despois en Jersey e Guernesey. Foi un dos poucos proscritos que rexeitou a amnistía que se concedería pouco tempo despois. A perda da súa filla Léopoldine en Villequier en 1843 afectouno bastante.

Durante a década de 1860, atravesou varias veces o Gran Ducado de Luxemburgo como turista, en dirección ao Rhin alemán (1862, 1863, 1864, 1865). En 1871, tras a Comuna de París, ao ser expulsado de Bélxica por proporcionar refuxio a comuneiros perseguidos na capital francesa, atopou asilo durante tres meses e medio en Luxemburgo. Despois volveu a París e foi unha das figuras políticas da Terceira República Francesa.

De acordo coa súa última vontade, soterrárono no Panteón de París. A caixa fúnebre mantívose durante bastantes días baixo o Arco do Triunfo, onde se cre que foi visitada por unhas 3 millóns de persoas. Foi designado como o Rei Sol da literatura.
Obras
Teatro

    Cromwell (1827)
    Hernani (1830)
    Marion Delorme (1831)
    Le Roi s'amuse (1832)
    Lucrèce Borgia (1833)
    Marie Tudor (1833)
    Angelo, tyran de Padoue (1835)
    Ruy Blas (1838)
    Les Burgraves (1843)
    Torquemada (1882)
    Théâtre en liberté (1886)

Novelas

    Bug-Jargal (1826)
    Han d'Islande (1823)
    Le Dernier Jour d'un condamné (1829)
    Notre-Dame de Paris (1831)
    Claude Gueux (1834)
    Les Misérables (1862)
    Les Travailleurs de la mer (1866)
    L'Homme qui rit (1869)
    Quatre-vingt-treize (1874)

Poesía

    Odes et poésies diverses (1822)
    Nouvelles Odes (1824)
    Odes et Ballades (1826)
    Les Orientales (1829)
    Les Feuilles d’automne (1831)
    Les Chants du crépuscule (1835)
    Les Voix intérieures (1837)
    Les Rayons et les ombres (1840)
    Les Châtiments (1853)
    Les Contemplations (1856)
    La Légende des siècles (primeira serie 1859, segunda 1877 e terceira 1883)
    Les Chansons des rues et des bois (1865)
    L'Année terrible (1872)
    L'Art d'être grand-père (1877)
    Religions et religion (1880)
    Les Quatre Vents de l'esprit (1881)
    La Fin de Satan (1886)
    Toute la Lyre (1888 eta 1893)
    Dieu (1891)
    Les Années funestes (1898)
    Dernière Gerbe (1902)
    Océan. Tas de pierres (1942)

Outros textos

    Étude sur Mirabeau (1834)
    Littérature et philosophie mêlées (1834)
    Le Rhin (1842)
    Napoléon le Petit (1852)
    Lettres à Louis Bonaparte 1855)
    William Shakespeare (1864)
    Paris-Guide (1867)
    Mes Fils (1874)
    Actes et paroles - Avant l'exil (1875)
    Actes et paroles - Pendant l'exil (1875)
    Actes et paroles - Depuis l'exil (1876)
    Histoire d'un crime - 1re partie (1877)
    Histoire d'un crime - 2e partie (1878)
    Le Pape (1878)
    L'Âne (1880)
    L'Archipel de la Manche (1883)
    Œuvres posthumes
    Choses vues - 1re série (1887)
    Alpes et Pyrénées (1890)
    France et Belgique (1892)
    Correspondances - Tome I (1896)
    Correspondances - Tome II (1898)
    Choses vue - 2e série (1900)
    Post-scriptum de ma vie (1901)
    Mille Francs de récompense (1934)
    Pierres(1951)
    Mélancholia

Notas

    O emprego da coma e non do guion mostra que se trata de segundo nome e non dun nome composto -ver a súa acta de nacemento—. O escritor e poeta asinaba como 'Victor Hugo'. Respecto da escritura do seu nome propio con ou sen acento, aínda que existe bibliografía que utiliza ambas formas, ao non existir unha clara maioría que sustente a súa adaptación ao galego, optouse pola norma habitual de manter os antropónimos estranxeiros na súa forma orixinal e que, neste caso, é sen acento.

Referencias

J. R. Fernández de Cano. "Hugo, Victor Marie (1802-1885)" (en español). mcnbiografias.com. Consultado o 30 de decembro do 2015.
"Victor Hugo" (en francés). Association Opéravenir Culture Nouvelle. Consultado o 30 de decembro do 2015.
M.-H. Bloch (febreiro de 2002). "Une vie d’exception" (PDF) (en francés). Ville de Besançon – Action culturelle. p. 4. Consultado o 30 de decembro de 2015.
Gaétan Picon (1990). "II". Dictionnaire des auteurs (en francés). Laffont-Bompiani. p. 550. ISBN 978-2-221-50156-6. "Préface de Cromwell où l'auteur se pose en théoricien et en chef de file du romantisme. A la tragédie classique, il oppose le drame moderne, qui doit mêler, comme le fait la nature-même, le sublime et le grotesque, ces deux éléments de la réalité."
Gaétan Picon (1990). Dictionnaire des auteurs (en francés). t. II. Laffont-Bompiani. p. 551. ISBN 978-2-221-50156-6. "Après Charles Baudelaire, des tenants de la poésie nouvelle lui ont parfois reproché l'impureté de son lyrisme, son caractère narratif, son manque de rigueur et sa densité."

    "Une vie d’exception" (PDF). Laissez-vous conter. Victor Hugo (en francés) (Ville de Besançon – Action culturelle): 5. 2002.

Véxase tamén
Commons
Commons ten máis contidos multimedia sobre: Victor Hugo
Wikiquote
A Galicitas posúe citas sobre: Victor Hugo
Bibliografía

    Barbou, Alfred (1882). Victor Hugo and His Times. University Press of the Pacific: 2001 paper back edition. ISBN 0-89875-478-X
    Barnett, Marva A., ed. (2009). Victor Hugo on Things That Matter: A Reader. New Haven, Connecticut: Yale University Press. ISBN 0-300-12245-4
    Brombert, Victor H. (1984). Victor Hugo and the Visionary Novel. Boston: Harvard University Press. ISBN 0-674-93550-0
    Davidson, A.F. (1912). Victor Hugo: His Life and Work. University Press of the Pacific: 2003 paperback edition. ISBN 1-4102-0778-1
    Dow, Leslie Smith (1993). Adele Hugo: La Miserable. Fredericton: Goose Lane Editions. ISBN 0-86492-168-3
    Falkayn, David (2001). Guide to the Life, Times, and Works of Victor Hugo. University Press of the Pacific. ISBN 0-89875-465-8
    Feller, Martin, Der Dichter in der Politik. Victor Hugo und der deutsch-französische Krieg von 1870/71. Untersuchungen zum französischen Deutschlandbild und zu Hugos Rezeption in Deutschland. Doctoral Dissertation, Marburg 1988.
    Frey, John Andrew (1999). A Victor Hugo Encyclopedia. Greenwood Press. ISBN 0-313-29896-3
    Grant, Elliot (1946). The Career of Victor Hugo. Harvard University Press. Out of print.
    Halsall, A.W. et al. (1998). Victor Hugo and the Romantic Drama. University of Toronto Press. ISBN 0-8020-4322-4
    Hart, Simon Allen (2004). Lady in the Shadows: The Life and Times of Julie Drouet, Mistress, Companion and Muse to Victor Hugo. Publish American. ISBN 1-4137-1133-2
    Houston, John Porter (1975). Victor Hugo. New York: Twayne Publishers. ISBN 0-8057-2443-5
    Hovasse, Jean-Marc (2001), Victor Hugo: Avant l'exil. Paris: Fayard. ISBN 2-213-61094-0
    Hovasse, Jean-Marc (2008), Victor Hugo: Pendant l'exil I. Paris: Fayard. ISBN 2-213-62078-4
    Ireson, J.C. (1997). Victor Hugo: A Companion to His Poetry. Clarendon Press. ISBN 0-19-815799-1
    Laster, Arnaud (2002). Hugo à l'Opéra. Paris: L'Avant-Scène Opéra, no. 208.
    Maurois, Andre (1956). Olympio: The Life of Victor Hugo. New York: Harper & Brothers.

Johann Wolfgang von Goethe
Na Galipedia, a Wikipedia en galego.
(Redirixido desde "Goethe")
Este é un dos 1000 artigos que toda Wikipedia debería ter.
Johann Wolfgang von Goethe
Goethe (Stieler 1828).jpg
Óleo de Joseph Karl Stieler, 1828.
Datos persoais
Nacemento 	28 de agosto de 1749
Lugar 	Frankfurt
Falecemento 	22 de marzo de 1832
Lugar 	Weimar
Cónxuxe 	Christiane Vulpius
Actividade
Lingua 	alemán
Goethe Signature.svg

Aufrichtig zu sein kann ich versprechen
unparteiisch zu sein aber nicht
Maximen und Reflexionen

Podo prometer ser sincero
pero non imparcial.
Máximas e Reflexións

—Johann Wolfgang von Goethe

Johann Wolfgang von Goethe (De-Johann_Wolfgang_von_Goethe.ogg [ˈjoːhan ˈvɔlfɡaŋ fɔn ˈɡøːtə] (axuda · info)), nado en Frankfurt o 28 de agosto de 1749 e finado o 22 de marzo de 1832, foi un novelista, dramaturgo, poeta, científico, filósofo humanista e, durante dez anos, funcionario do Estado de Weimar. A súa obra Fausto ten sido chamado o mellor poema longo da literatura moderna europea. O súa obra inclúe poesía épica e lírica, escrita en diversas métricas e estilos, prosa e dramas en verso, memorias, unha autobiografía, críticas literarias e estéticas, tratados de botánica, anatomía, e cor, e catro novelas. Ademais, consérvanse numerosos fragmentos literarios e científicos, máis de 10.000 cartas, e preto de 3.000 debuxos.

Unha celebridade literaria á idade de 25 anos, Goethe foi ennobrecido polo Duque de Saxonia-Weimar, Carl August en 1782 despois de tomar a súa residencia alí en novembro de 1775 tralo éxito da súa primeira novela, As mágoas do mozo Werther. Foi participante no movemento literario Sturm und Drang. Durante os seus primeiros dez anos en Weimar, Goethe serviu como membro do consello privado do duque, polo que tomou parte nas comisións de guerra, supervisou a apertura das minas de prata nos arredores de Ilmenau, e implantou unha serie de reformas administrativas na Universidade de Jena. Tamén contribuíu na creación do parque botánico de Weimar e na reconstrución do palacio ducal, que en 1998 foi declarado Patrimonio da Humanidade pola UNESCO.[1]

Despois de volver dunha xira por Italia en 1788, publicou o seu mellor traballo científico, a Metamorfose das plantas. En 1791 converteuse en director do teatro de Weimar, e en 1794 comezou a amizade co dramaturgo, historiador e filósofo Friedrich Schiller, cuxas obras estreou ata a morte de Schiller en 1805. Durante este período, Goethe publicou a súa segunda novela, Os anos de aprendizaxe de Wilhelm Meister, o verso épico Hermann e Dorothea, e en 1808, a primeira parte do seu celebrado drama, Fausto. As súas conversas e empresas comúns durante a década de 1790 con Schiller, Johann Gottlieb Fichte, Johann Gottfried Herder, Alexander von Humboldt, Wilhelm von Humboldt, August e Friedrich Schlegel teñen sido denominados colectivamente Clasicismo de Weimar.

Arthur Schopenhauer citou a Wilhelm Meister's Apprenticeship como unha das catro novelas máis grandes xamais escritas, e Ralph Waldo Emerson seleccionou a Goethe, xunto con Platón, Napoleón e William Shakespeare, como un dos seis "Homes Representativos" na súa obra homónima. Os comentarios e observacións de Goethe son a base de numerosos traballos biográficos, sendo o máis notable Conversations with Goethe de Johann Peter Eckermann. Hai frecuentes referencias ós proverbios e máximas de Goethe ó longo do traballo de Friedrich Nietzsche e numerosas alusións a Goethe nas novelas de Hermann Hesse e Thomas Mann, así como nos escritos psicolóxicos de Jung. Os poemas de Goethe foron usados polos grandes compositores do século XVIII e XIX, como Wolfgang Amadeus Mozart, Ludwig van Beethoven, Franz Schubert, Robert Schumann, Johannes Brahms, Charles Gounod, Richard Wagner, Hugo Wolf e Gustav Mahler.

Índice

    1 Traxectoria
    2 Fausto
    3 Obra
        3.1 Drama
        3.2 Novela
        3.3 Verso
        3.4 Outros
    4 Notas
    5 Véxase tamén
        5.1 Outros artigos
        5.2 Ligazóns externas

Traxectoria

Fillo de Johann Caspar Goethe, un avogado que se retirou da vida pública e educou os seus fillos el mesmo, baixo a máxima de non perder o tempo no máis mínimo, e de Katharina Elisabeth Textor, filla dun antigo burgomestre de Frankfurt. Estes vencellos familiares puxéronlle en contacto desde o principio co patriciado urbano e a vida política.

De intelixencia superdotada e provisto dunha enorme e enfermiza curiosidade, fixo practicamente de todo e chegou a acumular unha omnímoda cultura. Primeiramente estudou linguas, aínda que as súas inclinacións ían pola arte e nunca, ao longo de toda a súa vida, deixou de cultivar o debuxo; á vez que escribía os seus primeiros poemas, interesouse por outras ramas do coñecemento como a xeoloxía, a química e a medicina.

Estudou Dereito en Leipzig e Estrasburgo, á vez que escribía os seus primeiros poemas; Katharina von Klettenberg, amiga de súa nai, introduciuno no misticismo relixioso pietista. Trasladado a Estrasburgo, coñeceu alí a Friederike Brion, que lle inspirou a caracterización da maioría das súas personaxes femininas, e trabou amizade co filósofo Johann Gottfried von Herder, cuxos Discursos á nación alemá tanto influíron no Romanticismo alemán.

O propio Goethe narrou a súa vida nun libro autobiográfico, Poesía e verdade, así como na novela parcialmente autobiográfica As mágoas do mozo Werther.
Fausto
Fausto.

A mellor obra dramática de Goethe é sen dúbida o Fausto, que pasou a ser unha obra clásica da Literatura Universal. A primeira versión, o Urfaust ou Fausto orixinal, estaba acabada en 1773. Pero o autor seguiuna retocando até 1790; xa en abril de 1806 estaba completo, pero as guerras napoleónicas demoraron dous anos a publicación até 1808; a segunda parte só sería publicada en 1833, un ano despois do falecemento do autor. A primeira parte desta complexa traxedia articúlase ao redor de dous centros fundamentais; o primeiro é a historia de como Fausto, fatigado da vida e decepcionado da ciencia, fai un pacto co diaño que lle devolve a mocidade a cambio da súa alma; o segundo é a historia de amor entre Fausto e Gretchen, que Mefistófeles manipula de forma que Fausto chegue ao homicidio - mata ao irmán da súa amada - e Gretchen teña un embarazo indesexado, que lle conduce primeiro ao infanticidio e logo a ser executada por asasinar o seu fillo.

A historia de Fausto inspírase, como moitas lendas, en feitos certos. Existiu un tal Johann Faust que naceu cara a 1490 no sur de Alemaña e se doutorou na Universidade de Heidelberg en 1509. Tras deixar a universidade, emprendeu unha vida de aventuras marcada por unha fuxida constante por mor das múltiples acusacións de bruxaría que se lle fixeron. Deixou unha biblioteca que incluía libros de medicamentos, matemáticas e maxia negra. Esta pintoresca vida deu orixe á lenda popular, aproveitada por autores de pezas de monicreques e marionetas, e servira ademais para inspirar lendas populares. O primeiro libro sobre este mito editouse en 1587 por parte de Johannes Spiess, quen, no seu prólogo, advertiu que omitira referir fórmulas máxicas para evitar que quen tivese o libro fose acusado de bruxaría. Outros libros e libretos teatrais trataron o tema do pacto co diaño para lograr o dominio sobre a natureza: no teatro de monicreques dos séculos XVI e XVII, a historia pechábase sempre cos demos levándose a Fausto, pero Goethe alterou este argumento facendo que se salvase Gretchen ao final da primeira parte, anticipando a salvación de Fausto ao termo da segunda, cando os demos que queren levar a súa alma teñen que retirarse ante a chegada dunha lexión de anxos. Ademais Goethe cambia o impulso que move a Fausto: o desexo que o achegaba á bruxaría non é cobiza, maldade ou vagancia, senón a ansia de saber, o desexo de grandeza, de plenitude, de totalidade. O carácter moralizante que pode ter a obra será que ese desexo de coñecemento leva á miseria moral.

A obra foi interpretada en época moderna por Walter Benjamin, por Thomas Mann na súa novela Doktor Faustus e polo fillo deste, Klaus Mann en Mephisto, na que concibe o pacto co diaño como unha metáfora do pacto de Alemaña con Hitler.
Obra
Drama
Selo do servizo alemán de 1961.

    1768: Die Laune des Verliebten (O antollo do namorado).
    1769: Die Mitschuldigen (Os cómplices).
    1773: Götz von Berlichingen.
    1774: Ein Fastnachtsspiel vom Pater Brey.
    1774: Jahrmarktsfest zu Plundersweilern.
    1774: Hanswursts Hochzeit.
    1774: Götter, Helden und Wieland.
    1774: Clavigo.
    1775: Egmont.
    1775: Erwin und Elmire.
    1776: Die Geschwister.
    1776: Stella.
    1777: Der Triumph der Empfindsamkeit.
    1778: Proserpina.
    1779: Iphigenie auf Tauris (Ifigenia en Táuride).
    1780: Torquato Tasso.
    1790: Faust. Ein Fragment (Fausto, Primeira Parte).
    1792: Der Groß-Cophta.
    1793: Der Bürgergeneral.
    1797: Faust. Eine Tragödie.
    1802: Mahomet der Prophet.
    1803: Die natürliche Tochter.
    1807: Pandora.
    1832: Faust. Der Tragödie zweiter Teil (Fausto, Segunda Parte) Obra póstuma.

Novela

    1774: Die Leiden des jungen Werther (As mágoas do mozo Werther).
    1776: Wilhelm Meisters theatralische Sendung.
    1795: Unterhaltungen deutscher Ausgewanderten.
    1796: Wilhelm Meisters Lehrjahre (Os anos de aprendizaxe de Wilhelm Meister).
    1797: Novelle.
    1807: Wilhelm Meisters Wanderjahre.
    1809: Die Wahlverwandtschaften (As afinidades electivas).

Verso

    1794: Reineke Fuchs.
    1798: Hermann und Dorothea.

Outros

    1795: Römische Elegien (Elexías romanas).
    1811: Aus meinem Leben: Dichtung und Wahrheit (Poesía e verdade, Parte I).
    1816: Italienische Reise (Viaxe a Italia).
    1819: Westöstlicher Diwan (Diván de Oriente e Occidente).
    1821: Wilhelm Meisters Wanderjahre, oder Die Entsagenden (Os anos de peregrinación de Wilhelm Meister).
    1823: Marienbader Elegie (Elexía de Marienbad).
    1833: Aus meinem Leben: Dichtung und Wahrheit (Poesía e verdade, Parte II).
William Shakespeare
Na Galipedia, a Wikipedia en galego.
(Redirixido desde "Shakespeare")
Este é un dos 1000 artigos que toda Wikipedia debería ter.
William Shakespeare
Shakespeare.jpg
Datos persoais
Nacemento 	26 de abril de 1554
Lugar 	Inglaterra Stratford-upon-Avon, Inglaterra
Falecemento 	23 de abril de 1616 (52 anos)
Lugar 	Inglaterra Stratford-upon-Avon, Inglaterra
Soterrado 	Holy Trinity, Stratford-upon-Avon
Cónxuxe 	Anne Hathaway (1582)
Fillos 	Susanna, Hamnet, Judith
Actividade
Lingua 	Inglés
Período 	Renacentista inglés
Xéneros 	Traxedia, comedia, histórica, fantasía, xuízos críticos
Princ. obras 	Hamlet, Macbeth, Otelo, Romeo e Xulieta, O soño dunha noite de San Xoán
Ocupación 	Dramaturgo, poeta, actor
William Shakespeare Signature.svg

William Shakesperare, nado en Stratford-upon-Avon, bautizado o 26 de abril de 1564, e finado o 23 de abril de 1616, foi un poeta e dramaturgo inglés, considerado desde hai tempo por moitos como o meirande escritor en lingua inglesa e un dos máis célebres da literatura universal. A súa obra é tal que moitas das súas personaxes aínda son obxecto de cuantiosos estudos. Unha das características máis salientables da mesma é a profunda e complexa definición psicolóxica das súas personaxes.

Índice

    1 Traxectoria
        1.1 Primeiros anos
        1.2 Londres e a súa carreira no teatro
        1.3 Últimos anos
    2 Obra
        2.1 Cronoloxía
    3 Véxase tamén
        3.1 Bibliografía

Traxectoria
Primeiros anos

William Shakespeare era fillo de John Shakespeare, un fabricante de luvas e concelleiro de Snitterfield e de Mary Arden, de familia fidalga. Descoñécese a data exacta do seu nacemento, pero suponse que foi tres días antes do bautismo, entre outras razóns para permitir a simetría coa data da súa morte (que, no calendario gregoriano sería o 3 de maio), día tamén de San Xurxo, patrón de Inglaterra.

Shakespeare posibelmente estudou na Grammar School King Edward VI de Stratford, que destacaba polo ensino do latín e a literatura. Trátase tamén dunha suposición baseada no posto que desempeñaba o seu pai no concello, que lle daba dereito de matrícula nela. O 28 de novembro de 1582, aos dezaoito anos, casou con Anne Hathaway, que tiña vinte e seis e estaba embarazada de tres meses.

Non se sabe máis de Shakespeare nos anos seguintes, a excepción dos nacementos de Susanna (1583) e Hamnet e Judith (1585).
Londres e a súa carreira no teatro
Casa natal de Shakespeare en Stratford-upon-Avon

Para 1592, Shakespeare xa se establecera como dramaturgo en Londres e xa gozaba dunha reputación que motivou a Robert Greene a mofarse de. A finais de 1594 actuaba, escribía e era co-propietario dunha compañía, os Homes do Lord Chamberlain, que recibía o nome do seu mecenas. Desfrutaban de tanto crédito que, após a morte de Isabel I de Inglaterra, o novo monarca, Xaime I de Inglaterra (1603) adoptou a compañía, que pasou a denominarse Os Homes do Rei.

En 1596 Shakespeare vivía na parroquia de St. Helen's, en Bishopsgate e dous anos máis tarde encabezaba unha lista de actores en Cada home no seu humor, de Ben Johnson. Tamén en 1598 o seu nome comezou a aparecer no frontispicio das súas obras, posibelmente para atraer compradores.

Existe a tradición de que Shakespeare, ademais de redixir moitas das obras que representaba a súa compañía e de ter que dedicar parte do seu tempo a xestionar a compañía da que era co-propietario, continuaba a representar papeis nas obras, como o fantasma do pai de Hamlet, Adam en Como goste e como coro en Henrique V.

Parece ser que en 1599 se trasladou para o sur do río Támesis, a Southwark. En 1604 trasladouse de novo para a ribeira norte, preto da catedral de San Paulo, onde residía cunha familia hugonote, os Montjoy. Durante esta estancia axudou no casamento da filla destes co seu aprendiz Stephen Bellott. Máis tarde Bellott denunciou ao seu sogro por non ter aportado a dote prometida e Shakespeare tivo que declarar como testemuña.

Consérvanse diversos documentos legais e mercantís que mostran que Shakespeare se foi enriquecendo durante a súa estadía en Londres até permitirse adquirir unha propiedade en Blackfriars e a segunda casa máis grande de Strattford.
Últimos anos

As dúas derradeiras obras escribiunas en 1613 e parece que logo se retirou a Stratford. Morreu á idade de 52 anos, aínda casado con Anne. Sobrevivíronlle as súas dúas fillas. Susanna casou, mais hoxe en día non hai descendentes de Shakespeare.

Está soterrado na chancelería da Igrexa da Santísima Trindade en Stratford-upon-Avon, honra que non se debeu á súa fama como dramaturgo senón por ter adquirido ese dereito por 440 libras (unha cantidade considerábel na época). Un monumento, erguido pola súa familia no muro máis próximo da súa tumba, móstrao no acto de escribir. Cada ano, na data do seu nacemento, colócaselle unha pluma nova na man.
Tumba de Shakespeare en Stratford-upon-Avon

Como anécdota, Shakespeare foi coetáneo de Cervantes, e ambos finaron na mesma data (se ben, non no mesmo día, posto que entón rexía un calendario diferente en Inglaterra e en España).
Obra

As súas obras foron escritas entre 1588 e 1616, mais é bastante difícil establecer datas aproximadas.
Cronoloxía

    1590 (1598) Henrique VI, Parte I
    1590 (1594) Henrique VI, Parte II
    1590 (1595) Henrique VI, Parte III
    1592 (1602) Ricardo III
    1592 (1623) A comedia dos erros
    1593 (1594) Tito Andrónico
    1593 (1623) Taming of the Shrew
    1594 (1623) Os dous cabaleiros de Verona
    1594 (1598) Love's Labour's Lost
    1594 (1597) Romeo e Xulieta
    1595 (1597) Ricardo II
    1595 (1600) O soño dunha noite de San Xoán
    1596 (1622) O rei Xoan
    1596 (1600) O mercader de Venecia
    1597 Henrique IV, Parte I
    1594-1597 (1603?) Love's Labour's Won
    1598 (1600) Henrique IV, Parte II
    1599 Henrique V
    1599 (1623) Xulio César
    1599 (1600) Much Ado About Nothing (Moito barullo por nada)
    1599 (1623) Como goste
    1597-1600 (1602) As alegres comadres Windsor
    1601 (1603) Hamlet, príncipe de Dinamarca
    1602 (1623) Noite de Reis
    1602 (1609) Troilus e Cressida
    1603 (1623) All's Well That Ends Well
    1604 (1623) Medida por medida
    1604 (1622) Othello
    1605 (1608) O rei Lear
    1605 (1623) Macbeth
    1606 (1623) Antonio e Cleopatra
    1607 (1623) Coriolano
    1607 (1623) Timón de Atenas (teatro)
    1608 (1609) Pericles Príncipe de Tiro
    1609 (1623) Cymbeline
    1610 (1623) Conto de Inverno
    1611 (1623) A Tempestade
    1612 (1623) Henrique VIII (probablemente escrito en colaboración con John Fletcher)
    1612 (1728) Cardenio (escrito en colaboración con John Fletcher)
    1612 (1634) The Two Noble Kinsmen (escrito en colaboración con John Fletcher)

Véxase tamén
Galicia
Na Galipedia, a Wikipedia en galego.
Esta páxina está protexida fronte ao traslado.
Para outras páxinas con títulos homónimos véxase: Galicia (homónimos).
Galicia
Galiza
Bandeira de Galicia 	Escudo de Galicia
Bandeira 	Escudo
Himno: "Os Pinos"
Menú
0:00
 
Localización de Galicia.svg
 
Estado 	España España
Capital
 • Poboación 	Bandera de Santiago de Compostela.svg Santiago de Compostela
95.800 hab. (2014)
Linguas
 • Oficiais 	
Galego e castelán
Status
 • Presidente 	Comunidade Autónoma
Alberto Núñez Feijóo (PPdeG)
Estatuto
	6 de abril de 1981
Superficie
 • Total
 • % auga
Fronteiras
Costas 	Posto 7º
29.574,4 km²

con Portugal 296[1] km
1.562 km
Poboación
 • Total
 • Densidade 	Posto 5º
2 748 695 hab. (2014[2])
92,94 hab./km²
Xentilicio 	galego/a
Fuso horario
 • en verán 	UTC+1
UTC+2
Dominio de Internet 	.gal 		
Código ISO 	ES-GA
Sitio web oficial
Subdivisións de España
Gnome-speakernotes.svg
	
Parte 1 de 4
Menú
0:00
Son do artigo Galicia, parte 1 de 4 da versión do 5 de marzo de 2012 ás 01:19, duración: 16:46, tamaño: 10,85 MB.
Parte 2 de 4
Menú
0:00
Son do artigo Galicia, parte 2 de 4 da versión do 5 de marzo de 2012 ás 01:19, duración: 18:30, tamaño: 12,53 MB.
Parte 3 de 4
Menú
0:00
Son do artigo Galicia, parte 3 de 4 da versión do 5 de marzo de 2012 ás 01:19, duración: 18:57, tamaño: 13,01 MB.
Parte 4 de 4
Menú
0:00
Son do artigo Galicia, parte 4 de 4 da versión do 5 de marzo de 2012 ás 01:19, duración: 17:29, tamaño: 12,28 MB.

Galicia [3] (Gl-Galicia.ogg pronunciación (axuda · info)) ou Galiza [4] (Gl-Galiza.ogg pronunciación (axuda · info)) é unha nación[5] recoñecida internacionalmente en 1933[6][7] e establecida xurídica e administrativamente desde 1978 como Comunidade Autónoma segundo a Constitución española co rango de nacionalidade histórica determinado no seu Estatuto de Autonomía, dentro do Reino de España e a Comunidade Europea. O seu territorio está situado no extremo noroeste da Península Ibérica e linda, ao leste, coas comunidades autónomas de Asturias e Castela e León, ao oeste co Océano Atlántico, ao norte co Mar Cantábrico e ao sur coa República de Portugal.

Ten como lingua propia o galego, de orixe común co portugués (ambas as dúas proveñen da lingua medieval coñecida como galego-portugués), e comparte oficialidade co castelán, que é oficial en toda España.

Galicia posúe 2 748 695 habitantes (2014), cunha distribución poboacional que aglomera a meirande parte na franxa entre Ferrol e Vigo. Santiago de Compostela é a capital cun estatuto especial[8], dentro da provincia da Coruña. En Galicia, os núcleos urbanos con rango de cidade son sete, que segundo criterios poboacionais son os seguintes: Vigo, A Coruña, Ourense, Lugo, Santiago de Compostela, Pontevedra e Ferrol.

Índice

    1 Etimoloxía
    2 Símbolos de Galicia
        2.1 Bandeira de Galicia
        2.2 Escudo de Galicia
        2.3 Himno galego
    3 Historia
        3.1 Prehistoria
            3.1.1 Idade de Bronce
            3.1.2 Etapa castrexa
        3.2 Idade Antiga
            3.2.1 A romanización
        3.3 Idade Media
        3.4 Idade Moderna
        3.5 Idade Contemporánea
            3.5.1 Século XIX
            3.5.2 Século XX
                3.5.2.1 Franquismo
                3.5.2.2 En democracia
    4 Demografía
        4.1 Concellos máis poboados
        4.2 Evolución demográfica
    5 Divisións administrativas
    6 Economía
        6.1 Enerxía
    7 Xeografía
        7.1 Relevo
        7.2 Hidrografía
        7.3 Climatoloxía
    8 Natureza
        8.1 Flora
        8.2 Fauna
    9 Lingua
    10 Transportes e mobilidade
        10.1 Aeroportos
        10.2 Portos
        10.3 Estradas
        10.4 Ferrocarril
    11 Cultura
        11.1 Literatura
        11.2 Música
        11.3 Festas populares
        11.4 Gastronomía
        11.5 Relixión
        11.6 Deportes
    12 Goberno e política
        12.1 Os poderes da comunidade
        12.2 Resultados electorais
        12.3 Partidos políticos
    13 Seguridade
    14 Medios de comunicación
        14.1 Televisión
        14.2 Radio
        14.3 Xornais
    15 Notas
    16 Véxase tamén
        16.1 Bibliografía
        16.2 Outros artigos
        16.3 Ligazóns externas

Etimoloxía
Europa segundo Estrabón coa localización das Cassitérides.

Os nomes "Galiza" e "Galicia" derivan da palabra latina Gallaecia (ou Callaecia), que significaba literalmente "terra dos galaicos". Callaecia[9] “A terra dos Callaeci”, de *kallā- “madeira”[10] co sufixo complexo local -āik-. Máis tarde tornouse Gallicia, actual Galicia ou Galiza. Os galaicos (en latín: Gallaeci, en grego: Καλλαϊκοί) foron o pobo máis numeroso do noroeste da Península Ibérica xa antes da súa integración ao Imperio Romano no século I a. C., aínda que algúns autores consideran que en orixe o termo "galaico" era empregado para denominar unha pequena tribo ao norte do río Douro; sexa como for, este nome acabou por denominar todo un grupo étnico de lingua celta e culturalmente homoxéneo, situado entre o mar Cantábrico e o río Douro[11].

A primeira referencia histórica dos galaicos, remóntase ao ano 136 a. C., cando o xeneral romano Décimo Xunio Bruto Galaico regresa a Roma -despois da súa vitoriosa campaña bélica contra dous pobos previamente descoñecidos, lusitanos e galaicos- recibindo do propio Senado romano o título de Gallaecus ou "galaico" en honor á dura expedición militar contra estes[12]. Tras estes primeiros contactos, o mundo greco-latino vai denominar o seu país como Gallaecia, tal e como fixeron Estrabón, Plinio e Apiano, entre outros. Será este nome Gallaecia a que irá evolucionando durante máis de trece séculos, e que acabará por adoptar as formas "Galiza" e "Galicia".

Máis controvertido é, non obstante, o significado orixinario do termo Gallaicus (galaico) e consecuentemente de Gallaecia. O primeiro autor que teorizou sobre isto foi Isidoro de Sevilla, quen no século VII explicaba que o nome "galaico" aludía á pel branca como o leite que tiñan os seus habitantes, de xeito similar aos habitantes da Galia[13]. Serán moitos autores posteriores os que tenten buscar o significado deste nome, tales como Afonso X o Sabio, Ramón Barros Sivelo ou Murguía, mais hoxe tende a relacionarse con étimos das linguas celtas, e indoeuropeas en xeral, de maneira que o significado exacto da palabra é, a día de hoxe, descoñecido.
Símbolos de Galicia
Bandeira de Galicia

    Artigo principal: Bandeira de Galicia.

Bandeira do antigo Reino de Galicia.

Aínda que durante séculos, a antiga bandeira galega foi de fondo azul con cruces douradas, e un gran copón no centro ao xeito do escudo, a actual bandeira galega foi creada a finais do século XIX polos galeguistas históricos do Rexurdimento, como insignia nacional[14], ondeando desde polo menos o ano 1891. Ten fondo branco e presenta unha franxa azul dende o ángulo superior esquerdo ata o inferior dereito.
Escudo de Galicia

    Artigo principal: Escudo de Galicia.

O cáliz, figura heráldica que representa a Galicia, foi documentado por vez primeira no escudo dos reis de Galicia (roys de Galyce) do Armorial Segar de Inglaterra no ano 1282. Ten experimentado diferentes cambios ao longo do tempo, o actual escudo de Galicia é descrito no artigo número 3 da Lei de Símbolos de Galicia:
O escudo de Galicia trae, en campo de azur, un cáliz de ouro sumado dunha hostia de prata, e acompañado de sete cruces recortadas do mesmo metal, tres a cada lado e unha no centro do xefe. O timbre, coroa real, cerrada, que é un círculo de ouro, engastado de pedras preciosas, composto de oito floróns de follas de acanto, visibles cinco, interpoladas de pérolas, e das súas follas saen cadansúas diademas sumadas de perlas, que converxen nun mundo de azur, co semimeridiano e o ecuador de ouro, sumado de cruz de ouro. A coroa, forrada de goles ou vermello[15].
Himno galego

    Artigo principal: Os Pinos.

Eduardo Pondal, autor do poema que fornece a letra d′Os Pinos.

O himno galego (Os Pinos) é o símbolo acústico máis solemne de Galicia como comunidade política. O texto son as dúas primeiras partes do poema Queixumes dos pinos de Eduardo Pondal, e a música é da autoría de Pascual Veiga. Foi estreado na Habana, Cuba, o 20 de decembro de 1907.
Historia

    Artigo principal: Historia de Galicia.

Prehistoria

    Artigo principal: Prehistoria en Galicia.

Dolmen de Corveira, construído entre o IV e III milenios a. C., é unha típica anta de corredor que forma parte do conxunto Sotorraño-Parxubeira-Portocoiro, Eirón, Mazaricos.

As primeiras probas líticas de presenza humana en Galicia remóntanse a hai uns 300.000 anos, no Paleolítico Inferior, durante o Plistoceno medio. Apareceron restos destes poboadores por todo o litoral, dende Ribadeo ata A Guarda. Estes restos son instrumentos líticos, que nos amosan unha industria Acheulense a base de bifaces, fendedores, triedros,... feitos sobre unha base de cuarzo ou cuarcita. Coñécense dúas culturas, o paleolítico inferior arcaico (ou "cultura dos cantos tallados") e o paleolítico inferior clásico ou Acheulense. A técnica é máis simple na primeira delas. As industrias son simples e o número de tipos reducido.

A primeira claramente identificada, caracterízase pola súa capacidade construtora e arquitectónica, xunto co seu sentido relixioso, fundamentado no culto ós mortos como mediadores entre o home e os deuses. Este sentido relixioso abrangue a súa importancia ata a actualidade. Estaban constituídos en clans. Desa época dan testemuña milleiros[Cómpre referencia] de mámoas e medorras espalladas por todo o territorio.
Idade de Bronce

É nestes tempos cando se acada o desenvolvemento metalúrxico, impulsado pola riqueza mineira. Parece que debido ós cambios climáticos, varios pobos da meseta trasladáronse a Galicia, incrementando a poboación e os conflitos entre pobos. É a época de produción de diversos utensilios e xoias de ouro ou de bronce, que mesmo foron levadas máis aló dos Pireneos.
Etapa castrexa

    Artigo principal: Cultura castrexa.

Castro de Santa Trega.

Floreceu na segunda metade da Idade de Ferro, resultado da fusión da cultura da Idade de Bronce e outras contribucións posteriores, coexistindo en parte coa época romana. Os celtas trouxeron novas variedades de gando, o cabalo domesticado e probablemente o centeo.

O primeiro pobo celta que invade Galicia é o dos Saefes, no século XI a. C. Someterá ó Oestrimnio, pero este influirá no primeiro sobre todo no eido da relixión, da organización política e das relacións marítimas con Bretaña e Inglaterra. O seu carácter eminentemente guerreiro fixo que Estrabón dixera deles que eran os máis difíciles de vencer de toda Lusitania. Cómpre dicir que a provincia romana da Gallaecia propia dos galaicos aínda non estaba constituída política e administrativamente.
Vivenda castrexa reconstruída.

Os castros son recintos fortificados de forma circular, provistos dun ou varios muros concéntricos, precedidos xeralmente do seu correspondente foxo e situados, os máis deles, no cume de outeiros e montañas. Entre os castros de tipo costeiro destacan o de Fazouro, Santa Trega, Baroña e O Neixón. No interior poden mencionarse os de Castromao e Viladonga. Común a todos eles é o feito de que o home se adapta ó terreo e non ó contrario.

En canto ós templos, a única construción atopada é a de Elviña. O de Meirás conserva unha necrópole. Noutros castros existían pequenas construcións en forma de caixa onde se gardaban as cinzas (cultura sorotáptica, dos campos de enterramento de furnas ou Urnenfelder como se coñecen pola súa denominación en alemán). Existen tamén outras parcialmente soterradas, cun depósito para a auga, nas que os vestixios de lume indican que debían servir para incinera-los cadáveres.

Dende finais do Megalítico aparecen inscricións sobre as rochas graníticas a ceo aberto das que se descoñece aínda a verdadeira orixe e significado (son moi coñecidas as de Campo Lameiro).
Idade Antiga
A romanización
Torre de Hércules na Coruña.

    Artigo principal: Gallaecia.

Os romanos someteron a Galicia para aproveita-los seus recursos mineiros. Co tempo converteríana en provincia do imperio e recoñecerían a súa personalidade chamándoa Gallaecia. Con eles, os castros perderon o seu vello valor defensivo. Trouxeron novas técnicas, novas vías de comunicación, novas formas de organiza-la propiedade e unha lingua nova, pero foron tolerantes coa cultura existente.

O cristianismo chegaría a Galicia cos romanos. Lograría o que non acadou o latín e impúxose ó arianismo dos suevos e ó paganismo prerromano. Os suevos, que mantiveron Galicia como reino independente cento setenta anos, foron progresivamente mediatizados polos visigodos. Foi na súa época na que se impuxeron definitivamente a lingua latina e o cristianismo, evolucionando o primeiro cara o galego e mesturándose o segundo cos costumes pagáns.
Muralla romana de Lugo.
Catedral de Santiago de Compostela.

O Islam chegaría ó sur de Galicia e só o norte se mantería como bastión da Reconquista ata que, logo de recupera-lo sur, este se independizara co nome de Portugal. As actividades económicas dos castrexos baséanse na agricultura e gandería-pastoril.
Idade Media

    Artigo principal: Reino de Galicia.

A aparición do sepulcro do Apóstolo 'Sant Iago' no século IX conferiulle a Galicia unha importancia clave dento do fortalecemento dos reinos cristiáns, erixíndose Santiago de Compostela como centro relixioso e destino de peregrinos que fortaleceron as ligazóns con Europa. O Camiño de Santiago converteuse nun eixo cultural polo que se espallaron, entre outros, a arte románica ou a lírica dos trobadores, facendo dela tamén un contrapeso cultural fronte ó centralismo.
Idade Moderna

    Artigo principal: Galicia na Idade Moderna.

A partir da escriturización normativa en castelán comezada por Afonso X, o galego como lingua comezou unha decadencia acelerada dentro do proceso de uniformización de España, pasando polos chamados "Séculos Escuros", nos que a supervivencia lingüística foi só oral. No século XVIII comezouse a tomar conciencia da situación de división lingüístico-social entre o pobo galegofalante e os poderosos, castelán-falantes. Neste século, Galicia era un dos territorios máis poboados de Castela, e ata 1750 experimentou un rápido crecemento demográfico.[16]
Idade Contemporánea
Século XIX

    Artigo principal: Galicia na Idade Contemporánea.

En 1833 Galicia perde a súa representatividade como unidade administrativa e desaparece a Xunta do "Reino de Galicia". É aquí onde nacen as actuais catro provincias galegas que estruturan o territorio baixo administración do goberno central. Atopamos neste século o primeiro xurdimento dun movemento político que vai defender Galicia por causa desta perda de poder.

O pronunciamento de Solís vai levantar en armas a unha parte do exército para defende-la unidade de Galicia contra a perda da desa administración anterior. Finalmente foron masacrados na batalla de Compostela e o 23 de abril de 1846 fusilados os sobreviventes, coñecidos a partir de aí coma os Mártires pola Liberdade ou Mártires de Carral.

O Rexurdimento supón unha tentativa culturalista de defensa da galeguidade posterior a esa tentativa política o afianzamento da conciencia de diferenciación cultural parella a un ideal político de autopertenza. Isto supón a recuperación da lingua galega como vehículo de expresión culto. Desta época son Rosalía de Castro, Manuel Curros Enríquez, Murguía, Manuel Leiras Pulpeiro ou Eduardo Pondal, entre outros.
Século XX

Logo do provincialismo, federalismo e rexionalismo do século anterior, xorde a etapa da Solidaridad Gallega, de 1907 á Primeira Guerra Mundial, co obxectivo de conseguir unha fronte electoral unida para eliminar o caciquismo e acadar unha representación galega (o que se saldou cun fracaso).

Unha primeira etapa, ata Primo de Rivera, é a marcada polas Irmandades da Fala, cunha preocupación fundamental pola defensa da lingua. Ao estendérense, vai callando de novo a idea política do galeguismo. Así, Vicente Risco e Otero Pedrayo traballaron no aspecto cultural e tiveron contraparte no aspecto político en Porteira e Lois Peña Novo. O relevo constitúeo a chamada 'xeración Nós', en torno á revista do mesmo nome, acompañada de 1920 á Segunda República por unha preocupación pola creación dun galeguismo controlado e instrumental desde o poder político central.

Na Segunda República hai dúas tendencias fundamentais: a correspondente á Organización Republicana Gallega Autónoma (ORGA) e a contraparte no Partido Galleguista (PG). O PG xorde da unión de varias tendencias representadas nas figuras de Vicente Risco, R. Otero Pedrayo, Ramón Cabanillas, Suárez Picallo, Castelao... En 1936 o PG, para lograr o estatuto para Galicia, aliouse coa Fronte Popular e a resultas desa alianza sufriu unha escisión. Porén, logrouse o Estatuto e Castelao presentouse a Cortes pouco antes da Guerra Civil española.
Franquismo

Durante o franquismo, cualificado por Celso Emilio Ferreiro de "longa noite de pedra", sucedéronse diferentes etapas represivas coas ideas galeguistas, a partir da loita armada de moitos galeguistas en contra de Francisco Franco.

Na posguerra créase en Buenos Aires o Consello de Galiza, comandado por Castelao e Suárez Picallo. No ano 1944 sae do prelo Sempre en Galiza, guía ideolóxica do galeguismo. Pouco a pouco vaise optando polo mantemento dunha acción cultural, como manifesta a creación da editorial Galaxia.

No ano 1964 fúndanse a Unión do Pobo Galego (UPG, que Méndez Ferrín, un dos seus fundadores definiu como o partido nacionalista de esquerda revolucionaria) e o Partido Socialista Galego (PSG, con X. M. Beiras e Salvador García-Bodaño).
En democracia
Manuel Fraga, Presidente da Xunta dende 1989 ata 2005

    1975: Constitución da Xunta Democrática de Galicia.
    1976: Constitución da Táboa Democrática de Galicia.
    1977: Constitución da Asemblea de Parlamentarios de Galicia.
    1978: Xunta Preautonómica presidida por Antonio Rosón Pérez.
    1979: Xunta Preautonómica presidida por Xosé Quiroga Suárez.
    1980: Referendo do Estatuto de Autonomía. Aprobado facendo referencia á Nacionalidade Histórica.
    1981: Primeiras eleccións autonómicas.
    1982: Presidente da Xunta de Galicia: Xerardo Fernández Albor.
    1987: Presidente da Xunta de Galicia: Fernando González Laxe.
    1989: Presidente da Xunta de Galicia: Manuel Fraga Iribarne.
    2005: Presidente da Xunta de Galicia: Emilio Pérez Touriño.
    2009: Presidente da Xunta de Galicia: Alberto Núñez Feijóo.

Demografía

    Artigo principal: Demografía de Galicia.

Vigo é a cidade máis poboada de Galicia.

Cunha poboación estimada (2014) de 2 748 695 habitantes[17], Galicia é a quinta comunidade autónoma de España segundo poboación. A súa densidade de poboación, de 92,94 hab./km², é lixeiramente superior á media española e semellante á europea.

A poboación de Galicia concéntrase na súa maioría nas zonas costeiras, sendo as áreas das Rías Baixas e o Golfo Ártabro (áreas metropolitanas da Coruña e Ferrol) as de maior densidade de poboación. O concello de Vigo, con 294.997 habitantes (2014), constitúe o máis poboado de Galicia, seguido dos da Coruña, 244.810 habitantes (2014), e Ourense, 106.905 habitantes (2014). Xunto con estas tres cidades, Galicia conta con outras catro localidades consideradas cidades: Lugo, Santiago de Compostela (capital administrativa de Galicia), Pontevedra e Ferrol.

Así mesmo, o país conta con outros cinco concellos con máis de 30.000 habitantes, dez concellos de entre 20.000 e 30.000 habitantes, e trinta e cinco de entre 10.000 e 20.000.

Segundo o censo de 2014, o nivel de fertilidade das galegas era de 1,07 fillos por muller fronte ao 1,32 estatal e menor á cifra de 2,1 fillos por muller necesarios para que se produza o remprazo xeracional da poboación[18]. Entre as galegas, as ourensás e as luguesas son as que menos fillos teñen, con 0,99 e 1,04, sendo as primeiras, das que menos fillos teñen en España só por riba das asturianas[19]. En 2013 rexistráronse en Galicia un total de 19.727 nacementos, o que supón 1.362 menos ca en 2012, segundo o IGE[20]. De feito, nos últimos anos Galicia vive unha diminución paulatina do número absoluto de nacementos dende o ano 2008, no que houbo 23.175 nacementos[20], tras un breve período de recuperación entre os anos 2002 e 2008.
Pirámide de poboación galega no ano 2014
	

O saldo vexetativo, é dicir, a diferenza entre o número de persoas nadas e as falecidas, é negativo en Galicia dende finais dos anos oitenta[21]. No 2013 houbo un total de 30.433 falecementos polo que a diferenza entre defuncións e nacementos é de 10.706 persoas[20].

No tocante á esperanza de vida, os galegos tiñan en 2013 unha esperanza de vida ao nacer de 82,59 anos (79,48 anos para os homes e 85,59 anos para as mulleres)[22]. Dende 1981, ano en que a esperanza de vida dos galegos era de 75,4 anos, esta medrou en 7 anos, grazas á mellora da calidade de vida[23]. O avellentamento da poboación tamén se pon de manifesto no incremento de anciáns de idade avanzada que rexistra gradualmente a comunidade cada exercicio. Galicia contaba en 1996 con 226 persoas con máis de cen anos. Dezaoito anos despois, a cifra medrou un 466,8% ao superaren o século 1.281 galegos no ano 2014[24].

No ano 2014 residían en Galicia 98.245 estranxeiros, o que supón o 3,57% da poboación total. As nacionalidades predominantes son a portuguesa (19,03% do total de estranxeiros), a romanesa (9,36%) e a brasileira (8,34%)[25].

    Densidade de poboación por provincias.

    Concellos máis densamente poboados de Galicia.

    Densidade de poboación por parroquias.

    Concellos que gañaron ou mantiveron a súa poboación en 2009

    Mapa dos concellos de Galicia coa poboación de 2010

Concellos máis poboados
Listaxe 	Municipio 	Provincia 	Pob. 	Listaxe 	Municipio 	Provincia 	Pob. 	
Centro e porto de Vigo.jpg
Vigo
Coruna-praza-02.jpg
A Coruña
Praza Maior de Ourense.jpg
Ourense
Muralla.Lugo.Galicia.jpg
Lugo
1 	Vigo 	Pontevedra 	294.997 	11 	Carballo 	A Coruña 	31.288
2 	A Coruña 	A Coruña 	244.810 	12 	Arteixo 	A Coruña 	30.857
3 	Ourense 	Ourense 	106.905 	13 	Ames 	A Coruña 	29.975
4 	Lugo 	Lugo 	98.560 	14 	Redondela 	Pontevedra 	29.909
5 	Santiago de Compostela 	A Coruña 	95.800 	15 	Culleredo 	A Coruña 	29.434
6 	Pontevedra 	Pontevedra 	82.946 	16 	Ribeira 	A Coruña 	27.565
7 	Ferrol 	A Coruña 	70.389 	17 	Cangas 	Pontevedra 	26.567
8 	Narón 	A Coruña 	39.574 	18 	Marín 	Pontevedra 	25.329
9 	Vilagarcía de Arousa 	Pontevedra 	37.712 	19 	Cambre 	A Coruña 	24.029
10 	Oleiros 	A Coruña 	34.563 	20 	Ponteareas 	Pontevedra 	23.115
Padrón municipal do ano 2014[26] 	Esta caixa:

    ver conversa editar 

Evolución demográfica

A historia demográfica de Galicia foi a dunha continua perda de peso respecto ao resto do estado, froito da emigración cara a Iberoamérica, Centroeuropa ou outros territorios do Estado. Así, en 1857 a densidade de poboación en Galicia era a meirande de todas as rexións que conforman o estado, representando a cota galega o 11,49% da poboación española. Así e todo, no 2014, Galicia pasou a representar unicamente o 5,88% da poboación estatal.
Evolución demográfica de Galicia e porcentaxe con respecto ao total estatal[27]
Ano 	1857 	1877 	1887 	1900 	1910 	1920 	1930 	1940
Poboación 	1.776.879 	1.848.027 	1.894.558 	1.980.515 	2.063.589 	2.124.244 	2.230.281 	2.495.860
Porcentaxe 	11,49% 	11,11% 	10,79% 	10,64% 	10,32% 	9,93% 	9,42% 	9,59%
Ano 	1950 	1960 	1970 	1981 	1991 	2001 	2011 	2014
Poboación 	2.604.200 	2.602.962 	2.583.674 	2.753.836 	2.720.445 	2.732.926 	2.795.422 	2.748.695
Porcentaxe 	9,26% 	8,51% 	7,61% 	7,30% 	6,90% 	6,65% 	5,92% 	5,88%
Divisións administrativas

    Artigos principais: Provincia, Comarcas de Galicia, Concellos de Galicia e Partidos xudiciais de Galicia.

Santiago de Compostela é a capital de Galicia.
City locator 14.svgSantiago de Compostela

Durante a Idade Moderna e até a División territorial de España en 1833 Galicia estivo dividida en 7 provincias: A Coruña, Betanzos, Lugo, Mondoñedo, Ourense, Santiago e Tui. Administrativamente a Galicia actual estrutúrase en 4 provincias (A Coruña, Lugo, Ourense e Pontevedra), 53 comarcas, 314 concellos e 3 792 parroquias. O territorio do concello estrutúrase en parroquias e estas á súa vez en aldeas ou lugares.

Demograficamente, Galicia caracterízase pola súa alta taxa de dispersión demográfica, o que, xunto a un elevado número de poboacións, fai que un 50 % das entidades de poboación de España se atopen en Galicia, ocupando só o 5,8% da superficie total. Así, calcúlase que en Galicia existen un millón de topónimos e microtopónimos[28].
Economía

    Artigo principal: Economía de Galicia.

Tenda ZARA en Hong Kong. ZARA, do grupo INDITEX, é o primeiro grupo europeo e segundo mundial de confección e roupa. Ten a súa sede central en Arteixo, A Coruña.

Galicia é unha terra de contrastes económicos. Mentres a costa oeste, sede dos maiores centros de poboación, e tamén das industrias manufactureiras e de derivados da pesca, é próspera e incrementa a súa poboación, a zona rural das provincias de Ourense e Lugo basea a maior parte da súa economía na agricultura tradicional, asentada no minifundio, ou pequenas explotacións agrícolas e/ou gandeiras. O crecemento do turismo, aproveitamento forestal sostible e agricultura orgánica e natural, así como explotacións gandeiras de certo tamaño están aumentando as posibilidades da economía galega.
O 85% dos turistas que visitan Galicia visitan Santiago de Compostela, un dos principais reclamos turísticos galegos[29].

Aséntanse en Galicia poucas grandes industrias. Cabe contar entre elas coa planta de aluminio que a multinacional Alcoa ten en San Cibrao (Cervo), a industria manufactureira de automóbiles da tamén multinacional Citroën en Vigo, a mina e as centrais térmica e de ciclo combinado de Endesa das Pontes de García Rodríguez, a refinería da Coruña ou os estaleiros de Ferrol e Vigo, con desigual sorte e en proceso de reconversión case continua na súa maioría desde os anos 80. Nos anos 90 unha industria galega comezou a desenvolverse internacionalmente, o grupo téxtil Inditex (Zara, Pull and Bear etc.), con sede en Arteixo.

As industrias manufactureiras de produtos agrícolas están en pleno retroceso, caendo en mans foráneas as industrias de derivados lácteos e outras sufrindo unha reestruturación, como lle pasou á antiga industria estatal 'FRIGSA' ('Frigoríficos Industriales de Galicia') que acabou sendo desmantelada, tratando de ocupar o seu lugar unha serie de empresas moito máis pequenas.

Galicia tamén conta con dúas importantes entidades financeiras filiais de entidades foráneas: Abanca, que é filial do grupo Banesco, e o Banco Pastor, que é propiedade do Banco Popular. Abanca é a marca comercial do banco que se creou no ano 2014 trala fusión por absorción do Banco Etcheverría por parte de NCG Banco, sendo este último á súa vez resultado da fusión de dúas caixas de aforros; Caixa Galicia e Caixanova. O Banco Pastor pola súa banda é unha marca para Galicia do Banco Popular, que o adquiriu no ano 2011. Até entón o Pastor era o segundo banco máis antigo de España despois do Banco Etcheverría.

A pesca, na que tradicionalmente Galicia é unha potencia, vén minguando o número de capturas desde hai anos tanto polo esgotamento das pesquerías tradicionais como polas condicións políticas de acceso ás mesmas. Estanse comezando a desenvolver os cultivos mariños, algúns deles seguindo a liña tradicional das mexilloeiras (que aínda hoxe representan a maioría do valor de especies cultivadas) ou as cetarias.
Sanxenxo é un dos destinos turísticos máis coñecidos da comunidade.

A agricultura e a gandería pasaron nunha xeración de ser practicamente de subsistencia a ser de comercialización, e seguen a sufrir cambios debido ao impacto da incorporación na UE e ás condicións de entrada. O número de explotacións agrarias está caendo rapidamente, así como se está a concentrar a cota leiteira, por citar dous indicadores.

O turismo, de desenvolvemento máis tardío ca noutras zonas da Península, representa hoxe en día unha importante fonte de ingresos, coa peculiaridade de que se concentra na costa (principalmente nas Rías Baixas) e Santiago. Segundo o IGE, durante o ano 2014 Galicia recibiu 4.089.870 turistas en aloxamentos turísticos, un 8% máis que no ano 2013, e un 4,5% menos que o último Ano Santo Xacobeo do 2010[30]. O turismo supón o 12 por cento do Produto Interior Bruto (PIB) galego e emprega a un 12 ou 13 por cento dos traballadores.
Enerxía

A xeración neta en 2014 alcanzou os 31.287 GWh dos cales 10.069 obtivéronse das centrais termoeléctricas do carbón, 10.245 de fonte hidráulica, 8.314 da enerxía eólica, e 19 de solar fotovoltaica[31]. Esta cantidade supuxo o 11,72 % do total de España[31]. Ese mesmo ano a demanda na comunidade galega ascendeu a 19.451 Gwh[31].
Aeroxeneradores en Carnota.

As principais fontes de xeración son os combustibles sólidos procesados transformados principalmente nas centrais térmicas de Meirama e As Pontes. Esta última é a maior central térmica de España cunha potencia de 1.468 Mw distribuída en catro grupos xeradores[32].

A porcentaxe de produción de enerxía renovable (hidráulica, solar e térmica renovable) en Galicia no ano 2014 foi aproximadamente do 60 %[31]. Dentro deste grupo, as enerxías renovables están nunha etapa de gran crecemento, destacando a enerxía eólica que supuxo en 2005 o 83,1 % do total da potencia instalada de enerxías renovables, e que no ano 2014 colocaba á comunidade no terceiro posto nacional con 3.362 MW de potencia instalados[31] Nos próximos anos espérase unha expansión da enerxía térmica solar[33] así como da enerxía undimotriz.
Xeografía

    Artigo principal: Xeografía de Galicia.

    Véxase tamén: Rías de Galicia, Montes de Galicia e Illas de Galicia.

Imaxe de Galicia feita por un satélite da NASA.

O territorio de Galicia está comprendido entre 43º 48' N (Estaca de Bares) e 41º 49' N (fronteira con Portugal no parque do Xurés) en latitude. En lonxitude, entre 6º 44' O (límite entre Ourense e Zamora) e 9º 18' O (acadado practicamente en dous lugares: cabo da Nave en Fisterra e cabo Touriñán).
Relevo
Praia de Carnota. Cos seus 7 km de lonxitude constitúe o maior areal do país.

Na xeografía galega destaca o contraste entre o relevo costeiro e o de interior, máis elevado có primeiro. Tamén contrasta a morfoloxía entre as chairas elevadas setentrionais e as serras e depresións meridionais.

O aspecto orográfico que presenta Galicia no seu interior é de montañas baixas e romas, con multitude de ríos, estruturados como tributarios do Río Miño no interior, e nas cuncas atlántica e cantábrica, ríos máis curtos (en particular os que van ó Mar Cantábrico). As pendentes suaves ás veces ceden o paso a ladeiras escabrosas, como ocorre nos Canóns do Sil. Noutras zonas aparecen amplos vales, aínda que son minoritarios.
Vista xeral da Ría de Ferrol.

A costa galega conta con 1.498 km dos que máis de 800 son cantís e 300 son de praias. A costa do país caracterízase pola presenza das rías, indentacións na costa nas que o mar anegou vales fluviais por descenso do nivel terrestre (ascenso relativo do nivel mariño). As rías están tradicionalmente divididas en Rías Altas (Ribadeo, Foz, Viveiro, Barqueiro, Ortigueira, Cedeira, Ferrol, Ares, Betanzos, A Coruña, Corme e Laxe e Camariñas) e Rías Baixas de maior tamaño, atópanse ao sur de Fisterra como punto máis occidental de Galicia (Corcubión, Muros e Noia, Arousa, Pontevedra e Vigo). Entre as Rías Altas faise decote unha división entre as denominadas propiamente Rías Altas (ó leste de Estaca de Bares) e as Rías Medias.

As rías destacan pola súa importante achega á pesca de Galicia, contribuíndo a que a costa galega sexa unha das zonas pesqueiras máis importantes do mundo.
Cabo Ortegal.

A erosión do Océano Atlántico na costa galega tamén contribuíu á presenza de multitude de cabos entre os que destacan Estaca de Bares (punto máis ó norte de Galicia e a separación entre Océano Atlántico e Mar Cantábrico), Cabo Ortegal, Cabo Prior, Punta Santo Adrao, Cabo Vilán, Cabo Touriñán (punto máis occidental de Galicia), Cabo Fisterra, considerado polos romanos como o fin do mundo coñecido e o Cabo Silleiro que pecha polo sur a ría de Vigo.

Ó longo da costa galega atópanse pechando as rías un gran número de arquipélagos que destacan tanto polos seus fondos mariños como polas súas colonias de aves mariñas. Os principais grupos de illas son os arquipélagos de Cíes, Ons, Sálvora así como as illas de Cortegada (xunto cos tres arquipélagos anteriores forman o Parque nacional das Illas Atlánticas), Arousa, Sisargas e Malveiras.
As nubes que entran por Galicia baten cos Ancares ó penetraren no interior da Península Ibérica.

O aspecto orográfico que presenta Galicia no seu interior é de montañas baixas e romas. As pendentes suaves ás veces ceden o paso a ladeiras escabrosas, como acontece nos canóns do río Sil. Noutras zonas aparecen amplos vales, aínda que son minoritarios.

Galicia é percorrida de norte a sueste por dúas fallas tectónicas, partindo as características do chan galego por ditos lugares. Así, atopámonos na zona do Porriño con canteiras de granito, rocha moi abundante en boa parte de Galicia, pero ausente no extremo nordeste.

As principais cadeas montañosas do país son as serra do Xistral (norte de Lugo), Os Ancares (fronteira con León e Asturias), O Courel (fronteira con León), O Eixo (fronteira entre Ourense e Zamora; a 2.124 m atópase Pena Trevinca, o teito de Galicia), Macizo Central ourensán (corazón da provincia de Ourense), O Faro (fronteira entre Lugo e Pontevedra), Cova da Serpe (fronteira Lugo e A Coruña), Montemaior (provincia da Coruña), Montes do Testeiro (entre Pontevedra e Ourense), A Peneda, e as do Xurés e O Larouco (fronteira entre Ourense e Portugal).

Os principais cumios de Galicia son Pena Trevinca (2.127 m), Pena Survia (2.095 m), Alto do Torno (1.942 m), Maluro (1.925 m), Monte Cuíña (1.987 m) e Cabeza de Manzaneda (1.778 m)[34].
Hidrografía

    Artigo principal: Ríos de Galicia.

Desembocadura do Miño na Guarda.

Galicia cualifícase moitas veces como a terra dos mil ríos pola cantidade de cursos fluviais que mantén. En xeral, e debido á súa pequenez, salvo o Miño na súa desembocadura ou nos moitos encoros, non son navegables (excepción feita para pequenas barcas no tramo final sen pendente dalgúns, que propicia a celebración de festas semi-acuáticas como as chamadas "zaleas").

Os ríos galegos pertencen a dúas vertentes: a Cantábrica e a Atlántica. Na vertente cantábrica son ríos moi curtos, onde destaca o río Navia, que nace nos Os Ancares e desemboca na localidade asturiana de Navia, e o río Eo, que desemboca no límite con Asturias. Algo máis longos son na atlántica, coas excepcións novamente de Miño e Sil que teñen unha lonxitude de varios centos de quilómetros, 310 e 225 km respectivamente, sendo o Miño o noveno de España en lonxitude. Na vertente atlántica cabe destacar ademais, de norte a sur, os ríos Eume, Tambre, Ulla, Lérez e Limia, que desemboca en territorio portugués.
O río Lérez, na súa desembocadura en Pontevedra.

Existen moitos encoros para a produción de enerxía eléctrica, debido ó caudal, pendente e angostura, o que produce tamén o fenómeno dos 'canóns', como os afamados canóns do Sil (moitos deles aproveitados para encoros).
Climatoloxía

    Artigo principal: Clima de Galicia.

En xeral, Galicia ten un clima suave de influencia oceánica, moi chuvioso. Aínda así, a irregular orografía ten como consecuencia a existencia de múltiples microclimas, con fortes variacións en áreas con pouco máis de 200 km².

A grandes trazos, pódense distinguir as seguintes zonas:

    As Rías Altas e interior da Coruña, cun clima oceánico húmido. Rexistra o maior índice de precipitacións de Galicia, así como o menor número de días soleados e o maior número de días con precipitacións.
    A Mariña de Lugo, cun clima oceánico suave con temperaturas baixas todo o ano.
    O Interior, cun clima oceánico case continental.
    As Rías Baixas, cun clima oceánico suave.
    O curso fronteirizo do río Miño, cun clima moi próximo ao mediterráneo suave.

Río Sil ao seu paso pola Ribeira Sacra, onde forma os famosos Canóns do Sil.

    A Ribeira Sacra, cun clima continental moi cálido propiciado polo Val do río Miño e os diversos montes que rodean a cidade de Ourense. No verán danse seguido rexistros con temperaturas entre as máximas de toda a Península, que chegan a superar os 40 °C.

O territorio galego ten unha temperatura media anual ponderada de 13,3 °C.[35] Durante o inverno a temperatura media acada os 8,5 °C,[35] na primavera chega aos 15 °C,[35] no verán os 19 °C e durante o outono os 11 °C.,[35] É, polo tanto, no primeiro terzo do ano (meses de xaneiro a marzo) cando se dan os valores máis baixos de temperatura para a maior parte de Galicia. É na zona atlántica de Galicia –provincias da Coruña e Pontevedra onde se rexistran as temperaturas medias anuais máis elevadas, superando lixeiramente os 14 °C e sendo de 1 a 2 °C máis altas cás de Lugo e Ourense, respectivamente. Os valores medios normalizados van dende mínimos por debaixo dos 6 °C nas montañas das serras orientais e sudorientais (Os Ancares e O Eixo), ata máximos superiores aos 15 °C nas áreas costeiras a baixa altitude, especialmente nas Rías Baixas. A distribución espacial das temperaturas presenta unha variación costa-interior, relacionada coa presenza do Océano Atlántico -quen ten un efecto de regulador térmico nas zonas costeiras e incluso en zonas máis interiores-, e outra norte-sur, en relación co balance anual entre as compoñentes climáticas temperada e subtropical. En conxunto, marcan un efecto diagonal NW-SE de diminución da temperatura é dicir, poderíase trazar unha liña dende Tui ata Ribadeo que diferenciaría dúas zonas principais climáticas en Galicia, unha con temperaturas máis suaves (a costa) e outra con temperaturas máis continentais (o interior).
Natureza
Flora
As Fragas do Eume constitúen un reduto do bosque atlántico galego que outrora cubriu case toda Galicia.

Galicia ten unha gran porcentaxe de monte (un 68,96%)[36] con máis de 600 millóns de árbores cubrindo a súa superficie, valorada en 28.000 millóns de euros[37], onde se desenvolven importantes especies forestais en estado natural, aínda que nas últimas décadas as características boscosas están cambiando debido á importación do eucalipto, quedando un número de fragas reducido, en particular no centro-norte da provincia de Lugo.

Dentro do aproveitamento da terra fóronse introducindo diversos cultivos, pero respecto á cantidade de terra dedicada compiten cos pastos debido á presión do aproveitamento económico do gando.

Galicia é unha forte potencia de riqueza forestal para o Estado Español. A pesar dos incendios forestais que queiman moitas hectáreas tódolos anos, a madeira producida en Galicia é unha importante fonte de ingresos, así como a pasta de celulosa procedente de madeiras brandas. A rexión é unha zona de transición entre tres climas e os seus biótopos:[Cómpre referencia]

    atlántico, con bosques de carballos, bidueiros, amieiros etc.;
    mediterráneo, principalmente nos vales interiores dos grandes ríos, con elementos significativos coma estevas, sobreiras, erbedos etc.;
    continental bastante suavizado, con elementos puntuais coma teixos, acivros, algúns abetos (alóctonos), piñeiros vermellos etc.;

Debido á bonanza do clima, danse tamén facilmente especies subtropicais e mesmo tropicais: palmeiras, orquídeas etc. En Galicia houbo tres revolucións botánicas ou forestais, que se deron en tres épocas diferentes e con resultados ben distintos:

    chegada do castiñeiro (Castanea sativa) cos romanos, rapidamente aclimatado e agora xa considerado coma autóctono;
    chegada das repoboacións de piñeiro bravo (Pinus pinaster), co tempo chamado mesmo piñeiro do país ou piñeiro galego, dende o descubrimento de América, sobre todo para a construción de barcos;
    chegada das repoboacións de eucalipto (especialmente Eucalyptus globulus), dende o franquismo, aínda contemplado coma especie alóctona, principalmente para fornecer de materia prima a ENCE, a papeleira de Pontevedra.

Fauna
Gaivotas patiamarelas nas Illas Cíes

    Artigo principal: Fauna de Galicia.

Existen en Galicia 262 especies de vertebrados inventariados, dos que 12 son peixes de augas doces, 15 anfibios, 24 réptiles, 152 aves e 59 mamíferos[38].

Os animais que se ven topicamente como máis característicos de Galicia son domésticos, e corresponden ás explotacións gandeiras. Porén, os bosques e montes galegos albergan unha variedade de pequenos mamíferos (lebres, coellos) e outros non tan pequenos (como xabarís ou corzos) que son aproveitados nas tempadas de caza.

Dentro das aves, cabe citar os varios sitios de paso ou invernada, zonas ZEPA etc., como a da Ría de Ribadeo.

Cabe mencionar o cabalo de pura raza galega e a galiña autóctona de Mos, que se atopa en perigo de extinción, aínda que o número de exemplares aumentou considerablemente en 7 anos[39].
Lingua

    Artigos principais: Lingua galega e Historia da lingua galega.

Falantes de galego como primeira lingua segundo os censos do Instituto Galego de Estatística do ano 2001.

O galego, idioma romance derivado do latín que se falaba na antiga Gallaecia romana, é a lingua propia de Galicia e constitúe a máxima expresión cultural do pobo galego. Dende o punto de vista filoxenético é de orixe común ao portugués (co que mantén un 85% de intelixibilidade[40]) e similar a outros romances ibéricos tales coma o asturiano ou o castelán.

A lingua galega desenvolveu tradición literaria temperá canda outros romances coma o occitano. Esta prematura tradición acredita o seu prestixio. Atravesou posteriormente períodos de decadencia literaria e sociolingüística debido ao status político de Galicia ao longo da súa historia.

Actualmente, a lingua galega posúe un estándar elaborado pola Real Academia Galega en base á súa tradición literaria. O galego contemporáneo, como lingua oficial, posúe unha variante culta que é empregada tanto nos medios de comunicación de Galicia coma no ensino primario, secundario e universitario.

A lingua galega é falada por máis de 3 millóns de persoas arredor do mundo. En relación ó número de falantes, o galego ocupa o posto 146 na lista mundial, na que están incluídos máis de 6.700 idiomas[41].

O castelán comezou a se introducir na Baixa Idade Media sobre todo ao accederen casteláns a postos na Igrexa e na política galega, e acabou por converterse na lingua da clase dirixente e de facto na única lingua oficial e ao longo do século XX tamén na lingua falada por unha parte dos habitantes das cidades galegas. Despois de varios séculos de imposición política da lingua castelá, o galego acadou nos últimos decenios tamén o status de lingua oficial na comunidade autónoma galega, e ámbolos dous son aprendidos nos centros de ensino. Existe un forte movemento social que busca a plena normalización da lingua de Galicia.

Hai que notar que tanto o galego coma o portugués son derivados do antigo galego, chamado habitualmente galego-portugués. As dúas linguas comezaron a se afastaren progresivamente coa separación política de Portugal e Galicia.
Transportes e mobilidade
Aeroportos
Torre de control do aeroporto de Santiago de Compostela.

En Galicia hai tres aeroportos situados no eixo atlántico, que dan servizo ás cidades máis importantes de Galicia.

O Aeroporto de Santiago de Compostela, cun tráfico de 2.083.873 pasaxeiros[42] no 2014 é o máis importante de Galicia. Conecta con varias cidades de España e Europa, entre elas Estambul, Frankfurt, Xenebra, París e Roma[43].

O Aeroporto de Vigo, con 680.387 pasaxeiros[42] no mesmo ano, ten tamén voos directos a varias cidades de España e a Londres e París[44].

Finalmente, o Aeroporto da Coruña, con 988.834 pasaxeiros[42] en 2014, ten voos directos a varias cidades de España, así como a Lisboa, París e Londres[45]. Cabe destacar que os tres aeroportos teñen voos directos a Madrid, Barcelona, Valencia, Bilbao, Sevilla, Gran Canaria, Tenerife, Palma, París e Londres.
Portos
Porto de Vigo coas Illas Cíes ó fondo

Entre os portos galegos cabe destacar o Porto de Vigo, que é o maior porto de pesca da península ibérica e un dos maiores do mundo.[46][47] O seu tráfico total en 2014 foi de 4.087.402 toneladas[48]. Outros portos a destacar son os de Ferrol-San Cibrao e A Coruña, cuns tráficos totais de 13.091.673 e 11.956.980 toneladas respectivamente[48], así como os de Marín e Vilagarcía de Arousa, con 1.923.971 e 989.082 toneladas respectivamente[48].

En Galicia hai ademais outros 122 portos[49] xestionados polo ente público Portos de Galicia.
Estradas
Autoestrada AP-9 cara Vigo.

A rede de estradas de Galicia está formada por varias autoestradas e autovías que unen as principais cidades, e unha rede nacional e secundaria que chega ó resto de concellos.

Cabe destacar as autovías de acceso a Galicia:

    a A-6 que une A Coruña e Lugo con Madrid entrando polo Cebreiro,
    a A-52 que une Vigo, Ourense e Benavente entrando pola Gudiña,
    a A-8, que entra por Ribadeo e une a costa cantábrica coa A-6 en Baamonde,
    a AP-9, autoestrada que vertebra a fachada occidental galega, unindo as cidades de Ferrol, A Coruña, Santiago de Compostela, Pontevedra e Vigo coa fronteira portuguesa en Tui, e
    a A-75, que une a A-52 á altura de Verín coa fronteira portuguesa.

Está en proxecto a A-76, que entrando por Valdeorras, seguirá un percorrido similar ao da actual N-120 unindo Ponferrada e Ourense.

No interior de Galicia atopamos a AP-53/AG-53 (Autoestrada Central Galega) entre Santiago e Ourense. Están actualmente en construción as autovías A-54 entre Santiago e Lugo, e A-56 entre Lugo e Ourense. Hai ademais da AG-53 outras autoestradas e autovías con titularidade da Xunta de Galicia, que dan servizo a algunhas capitais comarcais, como:

    a AG-55, que une A Coruña e Carballo,
    a AG-64, que une Ferrol, As Pontes e Vilalba coa A-8[Cómpre referencia],
    a AG-31, que une Ourense con Celanova,
    a AG-11, que une Ribeira con Padrón e a AP-9,
    a AG-41, que une Sanxenxo coa AP-9,
    a AG-56, que une Brión con Santiago de Compostela, e
    a AG-57, que une Baiona coa AP-9.

Ferrocarril
Liñas de ferrocarril existentes en Galicia.

O día 15 de setembro de 1873, foi inaugurado o primeiro ferrocarril de Galicia entre O Carril (Vilagarcía) e Cornes (Santiago). En 1875 inaugurouse a segunda liña, que unía A Coruña e Lugo. E non será até 1883 cando se ligue o país co resto do Estado, a través do Barco de Valdeorras.[50]

A rede de ferrocarril en Galicia ronda os 1.100 km. Hai varias liñas de largo ibérico (1.668 mm) que corresponden a Adif e Renfe Operadora e que unen tódalas cidades galegas. Hai outra liña de largo inferior (1.000 mm) correspondente a FEVE, co percorrido Ferrol-Ribadeo-Oviedo. De todas estas liñas a única electrificada é a que entra por Ponferrada cara Monforte, Ourense e Vigo.[51]

Actualmente están en construción varias liñas de alta velocidade. Unha delas é a liña Santiago-Ourense-Madrid prevista para 2018, así como o eixe atlántico, xa en servizo entre A Coruña e Vigo, que uniría tódalas cidades atlánticas da comunidade con Portugal. Hai outras liñas en proxecto que acabarían de vertebrar o territorio unindo o resto de cidades: o eixe interior de Galicia entre Vigo e Monforte, e a L.A.V. subcantábrica, entre A Coruña e León.[Cómpre referencia]
Cultura

    Artigo principal: Cultura de Galicia.

Galicia conta cunha rica historia na que diferentes pobos, xunto coa poboación nativa, deixaron a súa impronta na cultura.
Literatura

    Artigo principal: Literatura galega.

Os Cantares gallegos de Rosalía marcan o comezo do Rexurdimento.

Como acontece coa maior parte das linguas romances, as primeiras manifestacións literarias en galego (algunhas veces denominado actualmente galego-portugués) datan da Idade Media. Logo desta etapa medieval (na que resulta especialmente relevante a produción poética), tivo lugar un longo período de algo máis de tres séculos de seca literaria, denominados séculos escuros, no que se produciu un case total abandono da lingua galega como lingua literaria. Co Rexurdimento, fundamentalmente na segunda metade do século XIX, a literatura en galego volve a cultivarse xurdindo nomes fundamentais como Rosalía de Castro.

Xa no século XX, antes da guerra civil teñen especial importancia grupos de intelectuais como a Xeración Nós e as Irmandades da Fala, nos que se atopan escritores como Vicente Risco, Ramón Cabanillas e Castelao. Pódense observar, logo, dous períodos máis que coincidirían, aproximadamente, un co franquismo e o outro co período de tempo que chega ata a actualidade, dende o instauración da democracia en España. Autores de sona da literatura galega contemporánea son Xosé Luís Méndez Ferrín, Manuel Rivas ou Suso de Toro.
Música
Gaiteiros nunha romaría

    Artigo principal: Música tradicional galega.

Galicia é un país cunha ampla e fonda tradición musical. A súa riqueza musical reside na variedade de ritmos musicais así como de instrumentos.

Os instrumentos empregados na música galega viran fundamentalmente ao redor dos de vento e percusión. De entre todos eles, destaca a gaita como o máis estendido e coñecido, aínda que ultimamente estase prestando especial atención á recuperación daqueles instrumentos que foron caendo no esquecemento, principalmente os diferentes tipos de frautas galegas e a zanfona. En canto aos de percusión, hai unha gran variedade, podendo citarse o tamboril, o bombo e a pandeireta, entre outros. Algunhas das agrupacións tradicionais galegas teñen case cen anos de historia como o Real Coro Toxos e Froles de Ferrol ou o coro Cántigas da Terra da Coruña.

En canto a ritmos musicais destacan as muiñeiras, danzas folclóricas tradicionais que teñen orixe nos muíños onde se moían o trigo e o millo; e alalás. O grupo galego de música tradicional máis coñecido tanto no país como fóra é Milladoiro,[52] mestura da música tradicional con ritmos e sons doutras culturas.
Festas populares

    Véxase tamén: Festas de interese turístico de Galicia.

As seguintes son algunhas das festas de Galicia declaradas de interese turístico internacional ou nacional[53]:

    Festas do Apóstolo Santiago: son as festas en honra ao patrón de Galicia e celébranse durante medio mes en Santiago de Compostela. Nelas celébranse actos relixiosos e o 24 de xullo lánzanse fogos artificiais desde a catedral. Foron declaradas de Interese Turístico Internacional no 2001.

    Festa de San Froilán: son as festas dedicadas ao patrón da cidade de Lugo, entre o 4 e o 12 de outubro. Estas festas de Interese Turístico Nacional reúnen todos os anos multitude de visitantes, chegando na súa edición de 2015 a reunir a 570.000 persoas.[54] Son famosas sobre todo polas tradicionais casetas onde se desgusta o polbo á feira.

    Festa do marisco: vén celebrándose cada outubro desde 1963 no Grove. Na década dos 80 foi declarada de Interese Turístico Nacional. A degustación de marisco fresco a prezos populares é, sen dúbida, o maior atractivo desta cita.

Aloitadores tentando suxeitar a unha besta na Rapa das Bestas de Sabucedo

    Rapa das Bestas de Sabucedo: celébrase o primeiro fin de semana de xullo en Sabucedo (A Estrada), é un acontecemento de tradición ancestral, declarado de Interese Turístico Nacional en 1963 e Internacional no 2007. É a rápa máis famosa de Galicia, consiste en baixar do monte cabalos salvaxes e levalos a un recinto pechado denominado "fachendoso", onde se lles corta as crinas e márcase aos poldros. Unha diferenza respecto das demais rapas de Galicia, é que na de Sabucedo os "aloitadores", encargados de inmobilizar aos animais para poder cortarlles as crinas e marcalos, non utilizan ningunha axuda.

    Festival de Ortigueira: celébrase na localidade de Ortigueira durante catro días. Primeiro celebrouse desde 1978 a 1987, e actualmente celébrase desde 1995. O festival baséase na cultura celta, música folk e encontro con distintos pobos, o cal fai deste festival algo importante para o coñecemento doutras culturas ou pobos vidos de moitas partes de España e do mundo, cada mes de xullo nas datas sinaladas reúnense un número de persoas próximo ás 100.000 por edición. Está considerado Festa de Interese Turístico Internacional dende o ano 2005.

    Romaría Viquinga de Catoira: é unha festa profana que se celebra na localidade de Catoira o primeiro domingo de agosto. Celébrase desde 1960 e rememora feitos históricos en defensa de Galicia dos ataques de piratas normandos e sarracenos que buscaban o tesouro da Igrexa compostelá. En 2002 foi declarada Festa de Interese Turístico Internacional.

    Festa do Corpus Christi de Ponteareas: vénse celebrando desde 1857 en Ponteareas. No fin de semana seguinte a Corpus Christi celébrase a festa máis representativa, as alfombras florais. Está considerada Festa de interese turístico desde 1968, de interese turístico nacional desde 1980 e internacional desde 2009.

    Fogueiras de San Xoán na Coruña: festa ancestral ligada ao solsticio de verán, celebrada en toda Galicia na noite do 23 ao 24 de xuño e que no caso da cidade da Coruña está declarada de interese turístico internacional desde o ano 2015. Son tradicionais as sardiñadas e as grandes fogueiras polos barrios e as praias da cidade.

Cigarróns de Verín.

    Entroido: é unha festa de carácter tradicional que se celebra antes da Coresma, entre os meses de febreiro e marzo en toda Galiza con características particulares, disfraces e esmorgas moi diferenciadas entre diversas poboacións. Están declaradas festas de interese nacional tanto o entroido de Xinzo de Limia coma o de Verín.

    Semana Santa: festa relixiosa celebrada cada ano entre o Domingo de Ramos e o Domingo de Resurrección, na que se recordan episodios da paixón, morte e resurrección de Xesús de Nazaret a través de diversos actos e procesións. En Galicia están declaradas Festas de Interese Turístico Internacional a Semana Santa de Viveiro desde o ano 2013, e a Semana Santa de Ferrol desde o 2014.

Gastronomía

    Artigo principal: Gastronomía de Galicia.

Polbo á feira.

A gastronomía galega destaca pola súa variedade e pola calidade dos seus produtos, demostrada en moitos casos polos 30 produtos galegos con Denominación de Orixe Protexida.[55] A miúdo os produtos galegos son protagonistas de gran cantidade de feiras e festas patronais e gastronómicas referencia ineludible para o turista que visita Galicia.
Queimada.

A cociña galega tanto nas zonas do interior como nas costeiras sempre foi moi sinxela, debido á escaseza de recursos dos que dispor. O porco formaba a base da alimentación nas terras do interior. Na zona costeira tamén se consumía este tipo de carne, pero a base da alimentación constituíaa o peixe.

Os pratos máis tradicionais da cociña galega corresponden, entre outros, o caldo galego, o polbo á feira, o cocido, a caldeirada, o churrasco, as mariscadas, os callos e a empanada. Entre as sobremesas tradicionais atópanse a torta de Santiago ou a de Mondoñedo, as orellas (típicas do Entroido) ou as filloas. Algúns produtos típicos da gastronomía galega son o grelo, a pataca, a castaña, o pemento, o mel, o lacón, os embutidos, o queixo, o pan e os distintos tipos de mariscos.

Entre as bebidas destacan a queimada, os augardentes e derivados (bebidas espirituosas), e os distintos tipos de viño dos que cabe destacar as cinco denominacións de orixe existentes en Galicia: Ribeiro, Rías Baixas, Monterrei, Valdeorras e Ribeira Sacra.
Relixión
Réplica do Crismón de Quiroga do século V, considerado unha das representacións máis antigas do cristianismo en Galicia.

Segundo o Barómetro Autonómico publicado polo CIS (Centro de Investigaciones Sociológicas) entre setembro e outubro do 2012, a afiliación relixiosa en Galicia é:[56]
Afiliación relixiosa 	Porcentaxes
Católicos 	82,2%
Outras relixións 	0,5%
Agnósticos (non crentes) 	9,1%
Ateos 	7,5%

De todos os que se definen como crentes, tanto no catolicismo como noutras relixións, o 51% case nunca asisten a oficios relixiosos máis alá de cerimonias de tipo social como vodas, cabodanos, enterros, bautizos etc., o 18,7% asiste varias veces ao ano a oficios relixiosos, o 15,1% asiste algunha vez ao mes, o 13,5% asiste todos os domingos e festivos e un 1,5% afirma que vai varias veces por semana.
Deportes
Xogadores do Deportivo da Coruña antes dun partido da Copa da UEFA en 2008.

Polo que respecta aos deportes de masas, existen equipos importantes de fútbol, coma o Celta de Vigo e o Deportivo da Coruña, actualmente os únicos representantes do país na Primeira división, e Club Deportivo Lugo na Segunda división. O equipo coruñés gañou 1 liga, 2 copas do Rei e 3 Supercopas, mentres que os vigueses son o club galego con máis tempadas na máxima categoría. Os equipos galegos da Segunda B son o Coruxo FC, a UD Somozas e os históricos Pontevedra CF, Racing de Ferrol e SD Compostela. A nivel individual saíu da canteira galega o único Balón de Ouro do Estado Español, Luis Suárez. Galicia acolleu varios partidos do Mundial de Fútbol de 1982 nos estadios de Riazor e Balaídos.

En baloncesto destacan equipos como o CAB Obradoiro, único representante galego na Liga ACB, ou o CB Breogán, o Club Ourense Baloncesto e o Básquet Coruña, na segunda categoría do baloncesto español, a Liga LEB, así como o desaparecido OAR Ferrol, un dos fundadores da Asociación de Clubs de Baloncesto (ACB). A nivel individual destacan nomes como Fernando Romay (medallista nos Xogos Olímpicos de 1984 e ex-xogador, entre outros, do Real Madrid, club co que gañou numerosos títulos a nivel estatal e internacional), ou Fran Vázquez, seleccionado polos Orlando Magic da NBA no posto 11 da primeira rolda do draft de 2005, amais de ser o máximo taponador histórico da Euroliga.[57]

En balonmán destacan a SD Teucro e BM Cangas na máxima categoría do balonmán español, a Liga ASOBAL, e o Octavio Pilotes Posada na segunda categoría; en hóckey a patíns destacan o H.C. Liceo (o equipo máis laureado de Galicia), e o CP Cerceda, únicos representantes galegos na OK Liga, así como o A.A. Dominicos (único equipo galego xunto co Liceo en gañar un título estatal e que actualmente compite na Primeira División); e os equipos de fútbol sala, Santiago Futsal e Burela FS, na Primeira División, e o Prone Lugo na Segunda División.

Existen tamén varias seleccións galegas, entre as que destacan a selección galega de fútbol, a de baloncesto ou a de rugby.

Galicia é coñecida tamén pola súa tradición de deportes acuáticos, tanto no mar como nos ríos, como remo, navegación deportiva, piragüismo ou surf, deportes nos que é unha asidua gañadora de metais nos Xogos Olímpicos, na actualidade o máximo exemplo son David Cal, Támara Echegoyen, Sofía Toro, Carlos Pérez Rial, Antón Paz Blanco e Fernando Echavarri. No eido acuático o deporte galego por excelencia son as traiñeiras, contando Galicia con representantes na Liga San Miguel de traiñeiras. Nos últimos anos Galicia tamén ven de se converter en toda unha potencia en tríatlon da man de Xavier Gómez Noia, medallista olímpico en 2012, e Iván Raña, os dous campións do mundo, e sendo Noia un dos mellores atletas da historia na especialidade.

No ano 2006 o ciclista de Mos Óscar Pereiro gaña o Tour de Francia trala descualificación do norteamericano Floyd Landis, quen lle arrebatara o primeiro posto na penúltima xornada. Tamén no alpinismo hai galegos destacados, como a viguesa Chus Lago, terceira muller en acadar o cumio do Everest sen axuda de osíxeno, e que conta tamén co título Leopardo das neves.
Goberno e política
O Pazo de Raxoi, sede oficial da presidencia da Xunta de Galicia.
Alberte Núñez Feijóo, presidente da Xunta.

A consideración de Galicia como nación e unha procura constante dun maior grao de autogoberno son defendidas por un número significativo de cidadáns.[Cómpre referencia] As tendencias nacionalistas, e mesmo as non-nacionalistas, en Galicia son, na súa meirande parte, de tipo federalista, isto é, a formación dunha federación co resto dos actuais territorios españois ou peninsulares. Ademais, tamén existen grupos independentistas.
Os poderes da comunidade

O Estatuto de Autonomía de Galicia establece que os poderes da comunidade exércense pola vía do Parlamento, a Xunta e a Presidencia[58]:

    O Parlamento de Galicia é o representante máximo de Galicia, e sobre o cal recae a potestade lexislativa. O Parlamento está integrado por 75 deputados elixidos por sufraxio universal pola vía da representación proporcional por un período de catro anos, e no que está garantida por lei a posibilidade do voto aos galegos que residen no estranxeiro.
    A Xunta de Galicia é o órgano colexiado sobre o cal recae a potestade executiva e administrativa do goberno. Está integrada polo presidente, o vicepresidente, e outros nove conselleiros. A comunidade exerce as súas funcións administrativas pola vía da Xunta e dos seus entes e órganos dependentes. A Xunta tamén coordina as actividades das Deputacións Provinciais.
    O Presidente da Xunta de Galicia dirixe e coordina as accións da Xunta e ostenta a representación da comunidade autónoma e a ordinaria do Estado español en Galicia. É membro do Parlamento e é electo polos deputados e nomeado polo rei de España.

Resultados electorais

    Artigo principal: Lista de Presidentes de Galicia.

Número de deputados no Parlamento de Galicia, en 2012:

    Partido Popular de Galicia (PPdeG): 41 deputados
    Partido dos Socialistas de Galicia (PSdeG): 18 deputados
    Alternativa Galega de Esquerda (AGE): 9 deputados
    Bloque Nacionalista Galego (BNG): 7 deputados

Número de votos das forzas políticas con representación parlamentar nas eleccións ao Parlamento de Galicia do 21 de outubro de 2012:

    Partido Popular de Galicia (PPdeG): 661.281
    Partido dos Socialistas de Galicia (PSdeG): 297.584
    Alternativa Galega de Esquerda (AGE): 200.828
    Bloque Nacionalista Galego (BNG): 146.027

Número de votos das principais forzas políticas sen representación parlamentar:

    Unión Progreso e Democracia (UPyD): 21.335
    Escanos en branco (Eb): 17.141
    Sociedad Civil y Democracia (SCD): 15.990

Partidos políticos

    Partido Popular de Galicia (PPdeG).
    Partido dos Socialistas de Galicia (PSdeG-PSOE).
    Bloque Nacionalista Galego (BNG).
    Alternativa Galega de Esquerda (AGE).
    Partido Galeguista (PG).
    Frente Popular Galega (FPG).
    Esquerda Unida (EU).
    Terra Galega (TEGA).
    Nós-Unidade Popular (Nós-UP).
    Unión Progreso y Democracia (UPyD).
    Partido da Terra (PT).
    Compromiso por Galicia (CxG)
    Marea Atlántica (MAREA)
    Compostela Aberta (CA)
    Ferrol en Común (FeC)

Seguridade
Vehículo da Policía Autonómica.

A Policía Autonómica Galega depende organicamente da Dirección Xeral de Policía (Ministerio do Interior) e funcionalmente da Dirección Xeral de Emerxencias e Interior da Xunta de Galicia, segundo as previsións do artigo 25.27 do estatuto de autonomía de Galicia.

Cando foi creada o 19 de xuño de 1991, dispoñía de 157 axentes, destinados na capital de Galicia. En 1993 son 264 e ábrense as catro sedes provinciais e en 1997 a sede de Vigo. No ano 2000 son 407. No 2004, os plans da Xunta eran que o número de axentes chegase aos 1.500 en tres anos, a metade dos cales ocuparíanse de funcións de vixianza do tráfico.[59] Mais no 2007 eran 420 os membros da unidade. A finais do ano 2013, o corpo dispuña de 462 membros.[60]

Por outra banda, os plans para a policía autonómica galega do goberno da Xunta, pretenden que asuma as mesmas competencias que outras policías autonómicas, sobre todo no referente a actividades de policía xudicial e de seguridade cidadana. Ademais, "a Xunta de Galicia garantirá o coñecemento da realidade sociopolítica, xurídica e cultural, e o coñecemento e uso da lingua galega de todos os funcionarios que se incorporen á policía autonómica".[61]
Medios de comunicación
Televisión
A Galega realiza un importante papel normalizador da lingua.

A Televisión de Galicia (TVG) é a cadea pública autonómica de televisión, que emite desde o 24 de xullo de 1985 e forma parte da Compañía de Radio-Televisión de Galicia (CRTVG). Televisión de Galicia emite en todo o territorio galego e ademais conta con dúas canles internacionais, Galicia Televisión Europa e Galicia Televisión América, que emiten en toda a Unión Europea e en América grazas ao satélite Hispasat. A segunda canle tvG2 emite desde o 2 de febreiro de 2009.

O Centro Territorial de Galicia da TVE comezou a emitir programación propia en 1974. Por primeira vez a televisión contaba con programación regular en lingua galega.

Existe unha televisión privada de ámbito galego, VTelevisión. Durante uns anos existiu tamén Popular TV de Galicia.

A primeira experiencia de televisión local en Galicia data de 1984 en Narón. A mediados dos anos noventa xeralízanse e en 2006 existían 36 emisoras locais no país. Coa chegada da TDT establecéronse demarcacións supramunicipais para as televisións locais, outorgando o goberno galego as concesións para a televisión local no ano 2006.
Radio

A Radio Galega (RG) é a radio pública de Galicia. Forma parte da CRTVG do mesmo xeito que a Televisión de Galicia. Radio Galega comezou a emitir en fase de probas o 24 de febreiro de 1985, e iniciou a súa programación regular o 29 de marzo do mesmo ano. Conta con dúas cadeas que emiten de forma convencional, sendo Radio Galega, que emite programación xeralista, e Radio Galega Música, que emite música. Hai tamén un bo número de emisoras locais asociadas na EMUGA.
Xornais

O xornal galego con maior difusión é La Voz de Galicia, que conta con 13 edicións locais[62] e unha a nivel estatal. Outros xornais relevantes son El Correo Gallego, El Progreso, Faro de Vigo e o ourensán La Región. Entre outros xornais de menor difusión cómpre destacar o Atlántico Diario, da área metropolitana de Vigo, o xornal deportivo DxT Campeón, os xornais El Ideal Gallego e La Opinión de A Coruña da Coruña, o Heraldo de Vivero, o Diario de Ferrol e o Diario de Pontevedra. Entre os xornais electrónicos destacan Galicia Confidencial, Praza Pública, Sermos Galiza e Galicia Hoxe, que na súa extinta edición en papel fora o primeiro que se publicou unicamente en galego.
Notas

Instituto Xeográfico Nacional (ed.). "Datos xeográficos e toponimia" (en castelán).
IGE (ed.). "Cifras oficiais da poboación a 1 de xaneiro de 2014" (en galego).
Galicia constitúe o único topónimo oficial: "A Academia contesta á Xunta que o único topónimo oficial é Galicia", artigo en La Voz de Galicia, 8 de xuño de 2008. Segundo as Normas Ortográficas e Morfolóxicas do Idioma Galego: "Teñen terminación -cia, entre outros, acacia, ... etc. Entre estas palabras está Galicia, voz lexítima galega, denominación oficial do país e maioritaria na expresión oral e escrita moderna. Galiza é tamén unha forma lexitimamente galega, amplamente documentada na época medieval, que foi recuperada no galego contemporáneo. NOMIG 20º edición ISBN 84-87987-51-6 Páxina 56.
O termo Galiza, segundo as Normas Ortográficas e Morfolóxicas do Idioma Galego da Real Academia Galega do ano 2003, acéptase para referírmonos á Comunidade Autónoma de Galicia (mantendo esta última como forma recomendada), xa que a pesar do estabelecido nas NOMIG, que xunto co VOLG son os únicos textos con carácter normativo para a lingua galega (Ver lei de normalización lingüística), sobre o carácter equivalente dos termos Galicia e Galiza, o Estatuto de Autonomía, di, no seu Artigo 1. 1. Galicia, nacionalidade histórica, constitúese en Comunidade Autónoma...polo que este é o nome oficial da comunidade autónoma.
Segundo o Dicionario da Real Academia Galega: "nación s.f. Comunidade humana, instalada nun territorio definido, que pode estar ou non politicamente organizada como estado, e que se caracteriza por ter unhas tradicións históricas e culturais comúns, os mesmos intereses económicos e unha unidade lingüística ou relixiosa. A nación de Breogán. Sociedade de nacións. CF. país, pobo, terra."
No Dicionario de galego Digalego.com, Ir Indo. "Nación (lat. natione). s.f. Comunidade de individuos aos que uns vínculos determinados, basicamente culturais, económicos e unha historia común, lles dan unha fisionomía propia, diferenciada, e unha vontade de organización e proxección autónoma que os leva a querer dotarse de institucións propias, ata que se constitúa o estado."
RÍOS, X. (2010). Galicia e a sociedade das nacións. Editorial Galaxia S.A.
P. R. Castro (19 de novembro de 2006). "As deliberación do IX Congreso de Nacionalidades Europeas". Consultado o 26 de febreiro de 2014.
Establecida pola Lei 1/1982, do 24 de xuño, e desenvolta na Lei 4/2002, do 25 de xuño.
Curchin (2008) p. 111.
cf. Matasovic (2009) s.v. *kallī-.
Los celtas: la Europa del hierro y la Península Ibérica. Pedro Damián Cano Borrego. p118
Nuevos Estudios sobre la Romanización. José María Blázquez. p150
De preconiis Hispanie. Joannes Aegidius. Universidad de Madrid. 1955. p229
Os Símbolos de Galicia pp88-89
Lei 5/1984, do 29 de maio, de Símbolos de Galicia.
Fernández Bulete, Virgilio (2010). Ciencias socias: Historia. SM Xerme. ISBN 978-84-9854-281-3.
Principais datos de Galicia.
Indicador conxuntural de fecundidade por Comunidades Autónomas Páxina web do INE. Consultado o 8 de agosto de 2015 (en castelán).
Indicador conxuntural de fecundidade por Provincias Páxina web do INE. Consultado o 8 de agosto de 2015 (en castelán).
Nacementos Páxina web do IGE. Consultado o 8 de agosto de 2015.
Nacementos por cada mil defuncións Páxina web do INE. Consultado o 8 de agosto de 2015.
Indicadores de mortalidade Páxina web do IGE. Consultado o 9 de agosto de 2015.
A esperanza de vida incrementouse en Galicia en cinco anos dende 1981.
Estatística do Padrón Continuo Páxina web do INE. Consultado o 9 de agosto de 2015 (en castelán).
Poboación estranxeira segundo idade, sexo e país de nacionalidade Páxina web do IGE. Consultado o 9 de agosto de 2015.
Cifras oficiais de poboación resultantes da revisión do Padrón municipal a 1 de xaneiro Páxina web do INE. Consultado o 10 de agosto de 2015 (en castelán)
Fonte: Poboación de feito segundo o Instituto Nacional de Estadística. Datos dispoñibles en INE. Censo de 1857, Poboación de España por provincias desde 1787 a 1900, Series de población de hecho en España desde 1900 a 1991 e Series de poboación de España desde 1996.
"Microtoponimia", artigo de Manuel Bragado en Xornal.com, 5 de setembro de 2005.
Galicia recibiu un 8% máis de turistas durante o 2007.
Viaxeiros, noites e estadía media por país de residencia e tipo de aloxamento IGE, consultado o 21/09/2015.
Informe del Sistema Eléctrico Español 2014 Rede Eléctrica Española, consultado o 21/09/2015.
Información general de la Central Térmica de As Pontes http://www.endesaeduca.com, consultado o 21/09/2015 (en castelán)
[1]
La Voz de Galicia, 10.08.2008.
Variación temporal e espacial da temperatura
María L. Loureiro García e Melina Barrio Martínez; Valoración medioambiental, cultural y paisajística de los espacios rurales gallegos: una perspectiva económica. Centro de Investigación Económica y Financiera, Fundación Caixa Galicia (2009). ISBN 978-84-96982-35-2.
Pérez, Paula. "El desorden de los bosques". Faro de Vigo. Consultado o 25-04-09.
Enciclopedia Galega Universal (versión en liña).
www.europapress.es. A 'galiña de Mos' aumenta o seu censo de 100 a 5.500 exemplares en sete anos, aínda que segue en perigo de extinción.
Ethnologue.
Galicia 08. Xunta de Galicia, Consellaría de Cultura e Deporte.
Informe estatístico anual www.aena.es, consultado o 03/10/2015 (en castelán).
Aeroporto de Santiago www.aena.es, consultado o 03/10/2015.
Blog del Aeropuerto de Vigo Consultado o 03/10/2015 (en castelán).
[www.vuelamasalto.com/ Web do Aeroporto de Alvedro] Consultado o 03/10/2015 (en castelán).
"Estadística mensual - PESCA FRESCA (Toneladas)". Puertos del Estado (en español). Consultado o 10 de decembro de 2015.
"Vigo se consolida como el principal puerto de la península en tráfico de pesca fresca". Puertos y Navieras (en español). 13 de febreiro de 2015.
Tráfico portuario 2014 www.puertos.es, consultado o 03/10/2015 (en castelán).
Páxina web de Portos de Galicia Consultado o 03/10/2015.
Viaxe real en ferrocarril a Monforte de Lemos e Hendaia en 1883
Electrificación Monforte-Vigo
Milladoiro: a dignificación da música tradicional Terra e Tempo, 20/06/2013.
Listaxe de Festas de Interese Turístico ano 2015 Turgalicia, 21/05/2015.
Cheo histórico dos concertos do San Froilán 2015, que deixou uns 11,5 millóns de euros en Lugo e ata un 97% de ocupación hoteleira Páxina web do Concello de Lugo, 14/10/2015.
Ministerio de Agricultura, Pesca e Medio Ambiente DOP Galicia
BARÓMETRO AUTONÓMICO (III). GALICIA Centro de Investigaciones Sociológicas, 13/09/2012 (en castelán).
Euroleague.net (ed.). "Statistics" (en inglés). Consultado o 30 de decembro de 2014.
Estatuto de Autonomía de Galicia. Título I: Do Poder Galego
"La nueva policía autonómica asumirá el control y la vigilancia del tráfico", La Voz de Galicia (en castelán).
Memoria UPA 2013 Vicepresidencia e Consellería de Presidencia, Administracións Públicas e Xustiza. Consultado o 30/10/2015.
Aprobouse onte o Proxecto de lei para a creación da Policía autonómica de Galicia.

    Edicións La Voz de Galicia. Consultado o 30/10/2015.

Véxase tamén