Pablo Picasso
Fra Wikipedia, den frie encyklopædi
(Omdirigeret fra Picasso)
Pablo Picasso
Pablo picasso 1.jpg
Pablo Picasso i 1962.
Fødselsnavn 	Pablo Diego José Francisco de Paula Juan Nepomuceno María de los Remedios Cipriano de la Santísima Trinidad Ruiz y Picasso
Fødselsdato 	25. oktober 1881
Fødselsted 	Málaga, Spanien
Død 	8. april 1973 (91 år)
Dødssted 	Mougins, Frankrig
Nationalitet 	Spansk
Felt 	Malerier, tegninger, skulpturer, bogtrykkerkunst, keramik
Uddannelse 	Jose Ruíz (far), Kunstakademiet i Madrid
Periode 	Kubisme
Hovedværker 	Les Demoiselles d'Avignon (1907)
Guernica (1937)

    v d r 

Signature Picasso

Pablo Ruiz Picasso (25. oktober 1881 i Málaga, Spanien – 8. april 1973 i Mougins, Frankrig) var en spansk kunstmaler og kommunist.

Picasso anses for at være en af det 20. århundredes største malere og en af stilskaberne inden for moderne kunst. Sammen med Georges Braque grundlagde han kubismen. Picasso malede igennem sin karriere i mange forskellige stilarter og lavede også skulpturer. Kendt er hans "blå periode".

Picasso havde det svært i skolen fordi han var ordblind. De vanskeligheder var dog også med til at skabe hans malerier, Picasso malede tingene som han så eller følte dem, og hans stil var uden tvivl påvirket af hans ordblindhed siger flere.[1]

Picassos mest berømte værk anses for at være maleriet Guernica – en afbildning af tyske flys bombning af Guernica under Den Spanske Borgerkrig. Picassos unikke udtryk og indflydelse på det 20. århundredes kunsthistorie har gjort hans billeder uhyre eftertragtede. Således blev maleriet Garçon à la Pipe (1905) i 2004 solgt for en rekordpris på $ 104 millioner – en pris der siden er overgået af Gustav Klimts maleri Portræt af Adele Bloch-Bauer I, der blev solgt for $ 135 millioner i 2006. Og Jackson Pollocks maleri "No. 5, 1948" der blev solgt for 140 millioner $ i november 2006.

Picassos maleri Les Demoiselles d'Avignon (Frøknerne fra Avignon) markerede med sit originale formsprog en afgørende transformation i den abstrakte billedekunst. I starten blev billedet ikke anerkendt, og kritikken var stor. Senere købte Moma (Museum of Modern Art) det og blåstemplede det.

Der er lavet en animeret kortfilm over Picassos mest kendte maleri, Guernica.
Victor Hugo
Fra Wikipedia, den frie encyklopædi
Victor Hugo

Victor Hugo (26. februar 1802 i Besançon, Frankrig – 22. maj 1885 i Paris) var en fransk forfatter, far til Charles og François Victor Hugo.

Uden for Frankrig er Hugo mest kendt for sine romaner, der er blevet iscenesat utallige gange på film, teater, musicals og tegnefilm. I Frankrig regnes han for en af det franske sprogs største digtere. Desuden var han en af sin tids vigtigste dramatikere.

Indholdsfortegnelse

    1 De store romaner
    2 Lyriske hovedværker
    3 Litteratur
    4 Eksterne henvisninger

De store romaner

    Klokkeren fra Notre Dame
    Les Misérables (De Elendige)
    Havets arbejdere

Lyriske hovedværker

    Les Orientales
    Les Contemplations
    La Légende des siècles

Litteratur

    Martin Feller: Der Dichter in der Politik. Victor Hugo und der deutsch-französische Krieg von 1870/71. Untersuchungen zum französischen Deutschlandbild und zu Hugos Rezeption in Deutschland. Marburg 1988.
    Pascal Tonazzi: Florilège de Notre-Dame de Paris (anthologie), Editions Arléa, Paris, 2007, ISBN 2-86959-795-9.

Eksterne henvisninger

    Biografi på Kijasto.sci.fi (Engelsk)
Johann Wolfgang von Goethe
Fra Wikipedia, den frie encyklopædi
(Omdirigeret fra Goethe)
Johann Wolfgang von Goethe
Aktiv Oplysningstiden/Romantikken
Goethe (Stieler 1828).jpg
Johann Wolfgang von Goethe
malet af Joseph Karl Stieler i 1828.
Område: 	Tysk litteratur
Født: 	28. august 1749
Død: 	22. marts 1832 (82 år)

    v d r 

Goethe-Hus (Frankfurt)

Johann Wolfgang von Goethe (28. august 1749 - 22. marts 1832) var en tysk forfatter, videnskabsmand og filosof.

Goethe er især berømt for som ung forfatter at præge Sturm und Drang-perioden, og i en ældre alder at være nærmest synonym med den litterære retning Weimarklassikken. Goethe var enormt produktiv, og hans værker spænder fra digte, dramaer og romaner til essays og naturvidenskabelige afhandlinger. Blandt hans vigtigste værker er bl.a. Den unge Werthers lidelser, Faust og Zur Farbenlehre (farvelære). Han inspirerede Darwin med sin uafhængige opdagelse af de menneskelige premaxilla-kæbeknogler.

Johann Wolfgang von Goethe blev født i Frankfurt am Main i 1749. Han studerede jura, og allerede under sin studietid skrev han mange digte. I 1775 kom han til Weimar, og her blev han, på nær to års ophold i Italien, indtil han døde. Han blev minister, og indledte et venskab med hertug Karl August. Goethe forelskede sig i mange kvinder igennem livet, bl.a. Charlotte von Stein, der også boede i Weimar. Deres (ufuldbyrdede) forhold varede i 12 år, men hun forlod aldrig sin mand og sine 7 børn. Til hende skrev han digtet ”Wandrers Nachtlied I”. Otte år senere forfattede han Illmenau ”Wandrers Nachtlied II”. Begge digte handler om længsel – efter kvinden og efter døden.

Indholdsfortegnelse

    1 Ungdom
    2 Sorg og sygdom
    3 Vigtige værker
    4 Se også
    5 Eksterne henvisninger

Ungdom

Goethe tilegnede sig igennem sin opvækst kundskaber inden for matematik, geografi, naturkundskab og historie og lærte sig desuden syv fremmedsprog. Faderen ønskede at Goethe skulle tage en juridisk uddannelse og sendte ham derfor til Leipzig som 16-årig. Rokokoens kunstneriske og kulturelle begivenheder, som byen var fyldt med på det tidspunkt, synes imidlertid at interessere ham mere end studierne.

Inden sin afrejse var han i venners lag kendt som en digter der skrev kærlighedsdigte for sine venner til deres udkårne. Denne interesse for det litterære og kunstneriske fortsatte i Leipzig, hvor han digtede lejlighedsdigte primært inden for rokokoens faste formmønstre, læste om klassisk litteratur, oversatte litteratur samt tilegnede sig færdigheder i tegning og radering.
Sorg og sygdom

En afgangseksamen fra sine juriststudier opnåde han ikke fra Leipzig. Et brudt forhold til en kvinde, med hvem han næsten blev forlovet, medførte stærk sorg og sygdom hos Goethe, og han vendte således nedbrudt hjem til Frankfurt i en alder af 19 år.
Lili Schönemann, Goethes forlovede

Faderens bebrejdelser over hans manglende juridiske eksamen medførte en yderligere svækkelse af hans helbredstilstand, men Goethe overvandt dog sygdommen og kastede sig nu ihærdigt og seriøst over sine studier. Under indflydelse fra pietistiske kredse brød han samtidig med rokokoen og fordybede sig i emner som religion, astrologi og alkymi. Heri lå spiren til det eksistentielle og metafysiske kæmpedrama Faust.

Goethe drog til Strassburg for hurtigt at få sine studier afsluttet, og det var samtidig her, han mødte Johann Gottfried Herder, som gav ham indblik i nye horisonter, såsom Shakespeare og folkedigtning. Årene 1770-71 betragtes således som Goethes kunstneriske gennembrud og bliver kendetegnende for den periode, hvor han opdagede gotikken. Han vendte hjem til Frankfurt som nyuddannet jurist, men syntes stadig ikke at kunne finde interesse for det juridiske.

Digtningen, nu i frirytmiske former, forblev hans passion og afspejler samtidig den store spændvidde i hans forfatterskab. Han udarbejdede flere skuespil, og derudover ét af sine mest berømte værker, romanen Die Leiden des jungen Werthers (1774), som var baseret på hans egen forelskelse i en i forvejen forlovet pige og forsøget på at løsrive sig fra hende. Omdrejningspunktet i bogen var således trekantsdramaets tvivl og kvaler, krydret med selvbetragtninger og naturstemninger. Denne fik dramatisk indflydelse på tysk litteratur, som hidtil kun havde været meget lokal, men herefter udvikledes til et verdenssprog. Ungdommen begyndte at gå klædt som hovedpersonen, forherligede naturen som i romanen, og enkelte begik endda selvmord, hvilket er heltens endeligt i fortællingen. Den blev derfor udråbt som fordærvelig for ungdommen og midlertidigt forbudt i flere lande.

Goethes vennekreds kom efterhånden til at omfatte fysikere, filosoffer og forfattere, som fik stor betydning for ham igennem resten af livet. Da han senere rejste til Schweiz, blev han ligeledes ven med hertug Karl August af Sachsen-Weimar, der var stærkt optaget af naturvidenskaberne, en interesse som fik betydning for Goethes eget arbejde.

Han tiltrådte en ministerstilling og overtog ledelsen af Weimar-teatret, som han dog fratrådte igen i 1817 på grund af indbyrdes stridigheder. Forinden blev Weimar under hans ledelse en ledende kulturby, og teatret blev landets førende. Goethes statslige stilling undergravede imidlertid hans kunstneriske produktion, og under indflydelse af hofatmosfæren, og måske i særdeleshed af Frau Charlotte von Stein, som han stod i nært men kysk forhold til, afdæmpedes hans væsen og stil. Det klassisk typiserede erstattede det kraftgeniale og særprægede.

I 1786 forlod han det snæversynede Weimar og rejste til Italien. Dette skift i scenarie medførte en slags menneskelig befrielse og stilistisk set en stærkere betoning af det plastiske og det objektive, foruden af det erotiske: i Rom havde han sin første dokumenterede seksuelle oplevelse, i en alder af 37; kvindens identitet kendes ikke. Hans to år lange ophold i Italien sammenfattedes via breve hjem og artikler i Italienische Reise (1816-17). Hans erotiske gennembrud skildres i Römische Elegien (1795); enkelte af digtene er først udgivet i nyere tid, da de ansås for alt for vovede i samtiden. De fleste elegier er dog skrevet efter hjemkomsten og handler snarere eller også om samlivet med Christiane Vulpius (se nedenfor).

Med inspiration fra den italienske kunst samt grækernes skulpturelle færdigheder udarbejdedede han senere, under diskussion med dramatikeren og digteren Friedrich Schiller, som han sidenhen indledte et nært samarbejde med, ideen om "planternes metamorfose" – et forsøg på at finde frem til urplanten ud fra møjsommelige betragtninger og ikke abstrakte overvejelser. Urplanten skulle tjene som bevisførelse på at enhver planteart har en fælles urform. Samtidig påviste han at mennesket havde et mellemkæbeben, hvilket bestyrkede hans tanke om at hvad der fandtes hos dyrene, også måtte findes hos mennesket. Derudaf konkluderede han at verdens, nationernes og de enkelte menneskers urtid er den samme.

Italiensopholdet affødte desuden en undren over malernes farvevalg – den æstetiske vurdering, som han ikke finder forklaret ud fra Newtons teori om det spaltede hvide lys som farvernes årsag. Han forkastede således denne teori og udarbejdede sit værk Zur Farbenlehre (1810), der fremførte farverne som et resultat af ulige blandinger af lys og mørke, og desuden tillægger disse en mystisk symbolik. Goethe opfandt også begrebet "komplementærfarver", hvoraf gul overfor violet nok er det bedste eksempel.

Kort efter hjemkomsten til Weimar indledte han et fuldbyrdet forhold til den unge pige Christiane Vulpius, med hvem han fik flere børn, hvoraf dog kun sønnen August overlevede den spæde alder. Christiane førte hus for Goethe og var ingen aristokratisk eller intellektuel karakter. Goethe skrev "Metamorphose der Pflanzen" til hende, både et digt om dannelse men ved nærmere analyse, også en dyb kærlighedserklæring. Kærligheden kom, da Goethe oplevede at blive far, noget han havde troet aldrig skulle overgå ham. Han giftede sig dog først med Christiane Vulpius i 1806, muligvis som erkendelse af at hun ved resolut at konfrontere nogle invaderende franske soldater nok havde reddet hans liv.
Goethes død i et rum i Weimar.

Goethe var kun i ringe grad i pagt med det 19. århundredes tendenser, idet han afviste såvel de nationale som de liberale strømninger, samt romantikken som sådan. Hans alderdomsdigtning og stil fik et særpræg, der udelukker enhver indordning i en større sammenhæng. Hele hans udvikling fra de rebelske Sturm und Drang- år til den harmoniske klassicisme og visdom i hans modne år kan aflæses i hovedværket, dramaetFaust. Fra 1823 blev Johann Eckermann Goethes privatsekretær, og han opmuntrede Goethe til at færdiggøre fortsættelsen af Faust: Faust II. Et aldersværk er ligeledes "Wahlvervandtschaften", der faktisk gik ind for kollektiv-tanken, som dermed ikke blot var en boform hippierne opfandt.

Eckermann havde mange personlige samtaler med Goethe, som blev skrevet ned og udgivet i Gespräche mit Goethe in den letzten Jahren seines Lebens (1835); en bog med personlige, filosofiske og poetiske elementer.

1832 udkom Faust II. Faust I-II er såvel en nyfortolkning af den velkendte legende om den middelalderlige magikerlærling Johann Faust som en allegori over menneskets liv i alle dets facetter. Værkets betoning af individets frihed og styrke til at undersøge aspekter af menneskelige og guddommelige elementer, indskrev det som det første store værk inden for den moderne individualisme. Dramaet er i eftertiden blevet betragtet som hans hovedværk; på teatret opføres dog næsten kun første del.
Vigtige værker

    Lyrik
        Römische Elegien (1795), dansk oversættelse v. Ole Meyer 2012, 2. udgave 2015
        West-östlicher Divan (1819)
        Der Erlkönig (1782)

    Prosa
        Die Leiden des jungen Werthers (1774)
        Die Wahlverwandtschaften (1809)

    Teori
        Über Kunst und Altertum (1816-32)
        Zur Farbenlehre (1810)

    Drama
        Clavigo (1775)
        Faust - Der Tragödie Erster Teil (1808)
        Faust - Der Tragödie Zweiter Teil (1832)

    Selvbiografier
        Dichtung und Wahrheit (1811-33)
        Italienische Reise (1816-17)
        Gespräche mit Goethe in den letzten Jahres seines Lebens (1835)

Se også

    Farve
    Goethit

Eksterne henvisninger

    Commons-logo.svg Wikimedia Commons har flere filer relateret til Johann Wolfgang von Goethe

    Digte, biografi og portrætter i Kalliope
    Goethe's works: text, concordances and frequency lists
    Johann Wolfgang von Goethe på Bibliografi.dk

Autoritetsdata 	

    WorldCat VIAF: 24602065 LCCN: n79003362 ISNI: 0000 0001 2099 9104 GND: 118540238 SELIBR: 56318 SUDOC: 026895528 BNF: cb11905269k (data) BIBSYS: x90051083 ULAN: 500014761 HDS: 11638 MusicBrainz: f66b7fa3-1731-40ec-a2d9-710aa9e07c5d NLA: 35129828 NDL: 00441109 NKC: jn19990002740 Léonore: LH/1163/7 ICCU: IT\ICCU\CFIV\000501 RLS: 000082742 Botanist: Goethe BNE: XX1156503 RKD: 32385 

William Shakespeare
Fra Wikipedia, den frie encyklopædi
(Omdirigeret fra Shakespeare)
William Shakespeare
Aktiv Renæssancen
Shakespeare.jpg
Muligt portræt af Shakespeare fra 1610. Olie på lærred 552 mm x 438 mm.
Område: 	Engelsk litteratur
Født: 	23. april 1564
Død: 	23. april 1616 (52 år)
Genre(r): 	skuespil/digte
Kendt(e) værk(er): 	Romeo & Julie
Hamlet
Macbeth
Købmanden fra Venedig

    v d r 

William Shakespeare (23. april 1564 – 23. april 1616) er en af de største forfattere, der har skrevet på engelsk. Som skuespilforfatter skrev han nogle af de mest berømte tragedier, historiske skuespil og komedier. Han skrev også digte, især sonetter.

Indholdsfortegnelse

    1 Biografi
    2 Værker
    3 Skuespillene efter kategori
    4 Indholdet af skuespillene
    5 Sproglig indflydelse
    6 Apokryfer og ophavsret
    7 Danske Shakespeare-oversættelser
    8 Referencer
    9 Eksterne henvisninger

Biografi

William Shakespeares præcise fødselsdag er ikke kendt, nogen antager den 23. april 1564, han blev døbt den 26. april 1564 og døde den 23. april 1616. Hans dåb er angivet i kirkebøgerne.

Shakespeare skrev 154 sonetter og 34 skuespil. Viden om hans liv er ret begrænset, delvis fordi han ikke var berømt i sin samtid. Han fødtes og døde i Stratford-upon-Avon som søn af en selvejerbonde og forretningsmand. Faderen er sandsynligvis gået fallit, og en række af Shakespeares ungdomsår (de "tabte år") ved vi intet om. Han giftede sig i 1582 som 18-årig med den 26-årige Anne Hathaway (1556-1623), som han fik tre børn med: Susanna, og tvillingerne Hamnet og Judith. Hamnet døde som 11-årig, mens begge piger voksede op.

Fra 1592 arbejdede Shakespeare i London, først som skuespiller, derefter som forfatter og meddirektør ved Globe-teatret (1599-1613). Han nåede en betydelig social position, blev grundejer og trak sig tilbage til hjembyen i 1613. Flere teorier om hans privatliv og tidlige år er blevet fremsat (f.eks. at han var jurist eller lærer). Mange har nærlæst hans skuespil og digte for at finde biografiske oplysninger, men resultaterne er usikre.
Værker

Shakespeare skrev i alt 34 skuespil (37 hvis 1. og 2. del af visse stykker medregnes) mellem 1585 og 1613. Der hersker usikkerhed om tilblivelsestidspunktet, men generelt placeres komedierne først i hans produktion, de fleste tragedier efter 1600, og romancerne (eventyrspillene) i årene omkring 1610. De deles i tragedier og komedier med underafdelinger i historiske skuespil med engelsk eller antikt emne. En lang række af titlerne er så kendte, at de er gået ind i sproget: Romeo og Julie, Hamlet, Stor ståhej for ingenting, En skærsommernatsdrøm, Når enden er god er alting godt, Trold kan tæmmes, Lige for lige og Som man behager. Andre titler er: Købmanden i Venedig, Julius Cæsar, Othello, Macbeth, Kong Lear og Richard III.

Foruden skuespillene skrev han en række fortællende digte: The Rape of Lucrece (Lucretias Voldførelse), The Passionate Pilgrim, Venus and Adonis, A Lover's Complaint og Phoenix and the Turtle. Endelig skrev han 154 sonetter, formfaste digte med filosofisk indhold, følelsestilkendegivelser eller lyrisk naturstemning.

Hans kendskab til klassisk kultur menes at være hentet fra et opslagsværk, en thesaurus sat sammen af biskop Thomas Cooper, og en gang kastet i ilden af hans kone, hvorpå Cooper begyndte forfra igen. Så mange fejl i Coopers bog gentages hos Shakespeare, at det ikke kan være tilfældigt. Andet menes at være hentet fra Thomas Wilsons håndbog Arte of Rhetorique [1] (= Retorikkens kunst); men det er også alt. Der fandtes ingen andre litterære, lingvistiske eller leksikale kilder. [2]
Skuespillene efter kategori

De danske udgaver er udkommet i forskellige oversættelser. De her valgte titler har bredest dækning. Stykkernes formodede tilblivelsesår er angivet i parentes.

    Tragedierne
        Titus Andronicus (1593)
        Romeo og Julie (1595)
        Julius Cæsar (1599)
        Hamlet (1601-03)
        Troilus og Cressida (1602)
        Othello (1604)
        Macbeth (ca. 1605-06)
        Kong Lear (ca. 1605-06)
        Timon fra Athen (ca. 1605-08)
        Antonius og Cleopatra (1607)
        Coriolanus (1608)

    Komedierne
        Tvillingerne også kaldet Forvekslinger
        De to herrer fra Verona (1594)
        Trold kan tæmmes (ca. 1594-98)
        En skærsommernatsdrøm (1595)
        Købmanden i Venedig. Se handlingen under Shylock (1596)
        Stor ståhej for ingenting (ca. 1598-99)
        Som man behager (1599)
        Helligtrekongersaften (ca. 1600-01)
        De lystige koner i Windsor (ca. 1600-01)
        Når enden er god (1602)
        Lige for lige (1604)
        Elskovs gækkeri
        Perikles (ca. 1606-08)
        Cymbeline (1610)
        Stormen (ca. 1610-11)
        Vintereventyret (1611)
        De to ædle slægtninge (ca. 1610 – regnes blandt apokryferne)

    Historiske skuespil
        Henrik VI, del 1 (1590-92)
        Henrik VI, del 2 (1590-92)
        Henrik VI, del 3 (1590-92)
        Richard III (1592)
        Kong Johan (1594)
        Richard II (1596)
        Henrik IV, del 1 (1597)
        Henrik IV, del 2 (1597)
        Henrik V (1599)
        Henrik VIII (ca. 1613)

Visse shakespeareforskere deler komedierne ind i komedier og romancer. Romancerne omfatter så Cymbeline, Vintereventyret, Perikles, og Stormen.

Shakespeare var teatermand, og han skrev sine stykker udelukkende til opførelse – ikke som en litterær oplevelse. Han var ikke interesseret i deres udgivelse; de vigtigste, trykte udgaver er besørget af andre, dels i digterens levetid, dels efter hans død. Da Shakespeares originale manuskripter med få undtagelser er gået tabt, og da trykkene indeholder mere eller mindre åbenbare korruptioner af teksten, er det en vanskelig og fortsat opgave for tekstkritikerne at etablere en pålidelig tekst.
Indholdet af skuespillene

Næsten alle Shakespeares skuespil bygger på andres værker, enten på fortællinger eller omarbejdelse af ældre skuespil. Han omformer dem som regel så radikalt, at de må anses for originale værker. Han overholder hverken tidens, stedets eller handlingens enhed, lader ofte dramatiske scener (mord, selvmord, slag) foregå direkte for øjnene af tilskuerne, og lader scener skifte, uanset antallet af personer på scenen. Ofte indfletter han tragiske monologer i komedierne og komiske indslag i tragedierne for at variere tonen i stykkerne. Replikkerne er ofte skrevet i blankvers.

Skuespillenes berømmelse skyldes mange forhold: Shakespeares evne til at fortælle en spændende historie, så både høj og lav kunne spejle sig i den; hans klare persontegning; hans evner som blankversemager; hans humoristiske og tragiske sans, osv.

Temaerne spænder vidt: I nogle skildres magtmenneskets kamp og fald (Richard III, Macbeth), i andre jalousiens ødelæggende virkning (Othello og Vintereventyret), utaknemmelighedens følger (Kong Lear) eller uforsonlighedens magt over ung kærlighed (Romeo og Julie og Troilus og Cressida). I sine komedier tager han som regel parti for livsglæden mod puritanisme og begrænsning, men uden at hylde en hæmningsløs livsudfoldelse. Selv i det antisemitiske Købmanden i Venedig (se handlingen underShylock) mærkes en vis objektivitet; skurken Shylock fordømmes for sin mangel på evne til tilgivelse, men Shakespeare viser baggrunden for hans holdning. Hamlet, det måske mest berømte og omdiskuterede stykke, kan både vise en ung mands reaktion på sin fars død, et menneskes fatale fremturen i blodhævn, og dets handlingslammelse og tvivl. Et tilbagevendende tema er magtens legitimitet og kravene til den magtfulde; et tema, der kommer stærkest til udtryk i Henrik IV 1 & 2, samt efterfølgeren Henrik V. Temaet om genoprettelse af menneskelighed efter store fejl dukker også op i forskellige skikkelser: I Titus Andronicus er det den barbariske romerske feltherre, der gennemgår de forfærdeligste lidelser for at genfinde sin menneskelighed; i Vintereventyret kan hovedpersonen først efter mange års bodsgang genvinde sin uskyldigt anklagede og forstødte hustru.

Skuespillene har mange gode kvinderoller, og i det hele taget har kvinderne en mere fremtrædende og nuanceret placering end i f.eks. det samtidige spanske teater. Som bekendt disponerede Shakespeare ikke over skuespillerinder; kvinderollerne udførtes i samtiden af drenge (skuespillerelever). At kvinderoller blev opført af drenge ses af, at rollerne trods deres store vægt var uden de store monologer.
Sproglig indflydelse

Næst efter Bibelen er Shakespeares værker den flittigste kilde til engelske vendinger og talemåder. Også på dansk har mange citater vundet indpas. Her er nogle af de bedst kendte:

Der er noget råddent i Danmark (Marcellus i Hamlet) Der er mere mellem himmel og jord (Hamlet i Hamlet) Godt brølt løve! (Demetrius i En skærsommernatsdrøm) En hest, en hest, mit rige for en hest (Kong Richard i Richard III) Hele verden er en scene, mænd og kvinder på den blot aktører (Jacques i Som man behager) Vi er gjort af samme stof som drømme (Prospero i Stormen) Vi få, vi lykkelige få (Kong Henrik i Henrik V) At være eller ikke at være (Hamlet i Hamlet)
Apokryfer og ophavsret

Der har været forsket intenst i, om Shakespeare har skrevet andre værker end de nævnte, og om han selv har skrevet værkerne. Adskillige anonyme skuespil fra Elizabeth-tiden har været tilskrevet Shakespeare på grund af stilistisk lighed eller tradition. Disse Shakespeare-apokryfer omfatter Sir Thomas More, Kong Edward III, A Yorkshire Tragedy, The Two Noble Kinsmen (De to ædle Slægtninge, se ovenfor) samt mere end 30 andre. De fleste er afvist som usandsynlige, men forskning i stil og skrift kunne tyde på, at Sir Thomas More og Edward III har haft ham som medforfatter. Omvendt kan en del digte fra de anerkendte Shakespeare-skuespil være forfattet af kolleger. En meget populær, men aldrig accepteret teori er, at filosoffen og politikeren Francis Bacon var forfatter til alle Shakespeares værker. Baggrunden for teorierne har til dels været, at få tilskrev skuespilleren Shakespeare tilstrækkelig lærdom og boglig dannelse til at kunne udtrykke sig så formfuldendt.
Danske Shakespeare-oversættelser

Interessen for Shakespeare begyndte for alvor med romantikken. De første oversættelser var ofte mangelfulde og forvanskede, da teatrene fandt hans sprog vulgært og indholdet anstødeligt. Et eksempel på sådan forvanskning af Macbeth se Borgvægterens Sang af Macbeth – Peter Foersom – Kalliope

Blandt de vigtigste oversættelser kan nævnes:

    Johannes Sløk: Shakespeare-oversættelser (1969-1985). Meget korrekte oversættelser, så korrekte, at det er muligt at sidde med originalteksten ved siden af og følge med[Kilde mangler]. Følgende skuespil er oversat af Sløk:
        Romeo og Julie, 1969.
        Othello, 1970.
        Macbeth, 1970.
        Lige for lige, 1970.
        Kong Lear, 1970.
        Othello, 1971.
        Hamlet Prins af Danmark, 1971.
        Tragedien om Julius Cæsar, 1972.
        Antonius og Cleopatra, 1972.
        Som man behager; 1978.
        Vintereventyret, 1981.
        Uvejret, 1983.
        Tragedien om Richard 3, 1984.
        Kong Henrik 4 1. og 2. del, 1985.

    Edvard Lembcke: William Shakespeare: Samlede Skuespil (1861-73). – Første danske oversættelse af samtlige dramatiske værker. Meget populær trods sprogligt ukorrekte detaljer. En moderniseret udgave af Lembckes oversættelser ved Anne Chaplin Hansen, Henning Krabbe og Erik H. Madsen udkom 1975-78, genudgivet 2001.

    V. Østerberg: William Shakespeare: Dramatiske værker (1958) – omfatter kun en del af skuespillene, men nævnes ofte som mest korrekt oversat. Af samme oversætter desuden: William Shakespeare: Sonetter (1944).

    Niels Brunse påbegyndte i 2010 en nyoversættelse af samtlige skuespil. Første bind udkom i 2012 og fjerde og indtil nu seneste bind i marts 2014.

Referencer

Introduction to The Art of Rhetoric by Sir Thomas Wilson (1524-1581)

    Simon Winchester: The Professor and the Madman (s. 82-3), forlaget HarperCollins, 1998, ISBN 0-06-017596-6

Eksterne henvisninger
	Wikiquote har citater relateret til:
William Shakespeare.

    Commons-logo.svg Wikimedia Commons har flere filer relateret til William Shakespeare

    William Shakespeare på Poets.org (Engelsk)
    William Shakespeare på Litteratursiden.dk
    William Shakespeare på Bibliografi.dk

Hamlet
Fra Wikipedia, den frie encyklopædi
Hamlet

Den amerikanske skuespiller Edwin Booth i rollen som Hamlet 1870
Originaltitel 	The Tragedy of Hamlet, Prince of Denmark
Dansk titel 	Hamlet, Prins af Danmark
Genre 	drama/krimi
Manuskript af 	William Shakespeare
Originalsprog 	Engelsk
Urpremiere
Premieredato 	1603
Premierested 	England

The Tragedy of Hamlet, Prince of Denmark (på dansk Hamlet, Prins af Danmark) er et skuespil skrevet af William Shakespeare og udgivet første gang i 1603. Det er et af de mest opførte og det mest citerede: "At være eller ikke at være: det er spørgsmålet" (Engelsk: "To be, or not to be: that is the question").

Indholdsfortegnelse

    1 Handlingen
    2 Baggrund
    3 "Murder most foul!"
    4 Betydende danske oversættelser
    5 Udvalgte filmatiseringer
        5.1 Relaterede film
    6 Referencer
    7 Eksterne henvisninger

Handlingen

Prins Hamlet møder et spøgelse, som udgiver sig for at være hans far (kongen). Det fortæller, at han er myrdet, og han afkræver prinsen et løfte om hævn.

Den skyldige er den døde konges broder, prins Hamlets onkel Claudius, der nu deler tronen med den gamle konges dronning, Hamlets mor Gertrud.

Dilemmaerne er endeløse: Hamlet skal finde ud af, om han overhovedet tror på historien; han får den fortalt af et genfærd, der giver sig ud for at være hans fars genfærd.

Oven i det smedes der rænker på alle planer, og hele stykket er en lang eskalation i kompleksitet frem mod slutningen, der stort set lader alle dø, bortset fra Hamlets edsvorne (og ordholdende) ven Horatio og den norske prins Fortinbras, der til sidst overtager tronen og genindfører den kosmiske orden.
Hamlet og Ophelia som den russiske maler Mikhal Vrubel i 1883 opfattede dem
Baggrund

Selve kernen i historien stammer fra Saxo Grammaticus, som i sit værk, Gesta danorum, fortæller myten om prins Amletus, eller Amleth, og det er så Shakespeare, der har henlagt historien til "Elsinore", dvs. Helsingør. Kronborg kaldes derfor af turister "Hamlet's Castle".

Shakespeare har desuden anvendt navnene Rosencrantz og Guildenstern på de to adelsmænd, der følger prins Hamlet til England. Om Shakespeare har haft konkrete personer i tankerne er uvist, men slægterne Rosenkrantz og Gyldenstierne var de mægtigste og rigeste i Danmark i 14-1500-tallet. Adelen sendte som regel de unge adelsmænd ud på en dannelsesrejse til universiteter og stæder i Europa, og i 1592 besøgte netop sådanne to rejsefæller England, nemlig Frederik Rosenkrantz og hans fætter Knud Gyldenstierne.[1] Et andet kendskab, Shakespeare har haft til de to adelsslægter, kan være gennem astronomen Thomas Digges og hans korrespondance med Tycho Brahe. Shakespeare havde også set portrættet af Brahe under familievåbnene tilhørende Brahes tipoldeforældre Sophie Gyldenstierne og Erik Rosenkrantz. Brahe støttede en geocentrisk model af universet i en udgivelse fra 1588. I den samtidige "Hamlet" tilkalder kong Claudius to hofmænd for at hjælpe ham netop med en geocentrisk model, hvorpå Hamlet kommer med sin version af Digges' uendelige verdensbillede: "Jeg kunne være indespærret i et nøddeskal og regne mig som konge af det uendelige rum." [2]
"Murder most foul!"

Hamlet-opførelser kan koste liv. Mest dramatik knyttes til opførelsen i New York 7.maj 1849, hvor den britiske tragedieskuespiller William Macready spillede hovedrollen, og fik rådne æg, gamle sko og stole smidt op på scenen. Det skyldtes, at den amerikanske skuespiller Edwin Forrest var taget af plakaten, fordi han under gæsteoptræden ved engelske teatre skarpt havde kritiseret Macreadys tolkning af Hamlet. Da Macready optrådte i New York, fik han tak for sidst. Ca 15.000 oprørte amerikanere stimlede sammen ved Astor Place Opera House, og efterhånden turde byens borgermester ikke andet end at hidkalde militærpolitiet og bede dem åbne ild mod mængden. Den aften døde mellem tyve og tredive[3].
Betydende danske oversættelser

    Peter Foersom, 1811
    Edvard Lembcke, 1887
    Johs. Vald. Østerberg, 1900
    Johannes V. Jensen, 1937
    Kaj Munk, 1938
    Ole Sarvig, 1965
    Johannes Sløk, 1971
    Niels Brunse, 1997

Udvalgte filmatiseringer

    Le duel d'Hamlet, 1900, Instrueret af Clément Maurice med Sarah Bernhardt (!) som Hamlet
    Hamlet, 1911, Instrueret af August Blom med Alwin Neuss som Hamlet
    Hamlet, 1948, Instrueret af Laurence Olivier med Olivier selv som Hamlet (vinder af 4 oscars – bl.a. bedste film)
    Gamlet (1964), instrueret af Grigori Kozintsev med Innokenti Smoktunovskij som Hamlet og musik af Dmitrij Sjostakovitj
    Hamlet, 1990, Instrueret af Franco Zeffirelli med Mel Gibson i rollen som Hamlet (nomineret til 2 oscars)
    Hamlet, 1996, Instrueret af Kenneth Branagh med Branagh selv som Hamlet (findes i to versioner) (nomineret til 4 oscars)

Relaterede film

    To Be or Not to Be, 1942, instrueret af Ernst Lubitsch, komedie om kampen mod nazisternes besættelse af Polen under anden verdenskrigsom, med en opsætning af Hamlet på et polsk teater som omdrejningspunkt.
    To Be or Not to Be, 1983, genindspilning med Mel Brooks og Anne Bancroft, instrueret af Alan Johnson.
    Rosencrantz and Guildenstern Are Dead, 1990, af Tom Stoppard, som på mærkelig vis foregår ved siden af Hamlet. En lækkerbisken for kendere (og en kilde til forvirring for ikke-kendere)
    Amleto, 1994, erotisk version instrueret af Luca Damiano & Joe D’Amato med Christoph Clark som Hamlet og Sarah Young som Ophelia[4]
    Prinsen af Jylland, 1994, instrueret af Gabriel Axel med udgangspunkt i Saxo og med Christian Bale som Amled.

Referencer

Hans Bjørn: "Holger Rosenkrantz", fra "Rosenholm" (s. 75), Randers Amts Historiske Samfund 1991, ISBN 87-87416-34-4.
John D. Barrow: "The infinite book", forlaget Pantheon books, New York 2005.
Jed Rubenfeld: "The interpretation of murder", forlaget Henry Holt and company, 2006.

    Nicolas Barbano: Er du gal, hvor er Hamlet blevet fræk (PS Pige-Special nr. 11, 1995)

Eksterne henvisninger

    Commons-logo.svg Wikimedia Commons har flere filer relateret til Hamlet

    HyperHamlet – research project at the University of Basel (English)
    Verdens bedst kendte dansker – Hamlet er så levende som aldrig før – kronik af Michael Skovmand, Århus Univ. i Århus Stiftstidende, 1. februar 1992

Bluetooth
Fra Wikipedia, den frie encyklopædi
Et typisk Bluetooth headset til en mobiltelefon, headsettet indeholder en mono-hovedtelefon og en mikrofon.
En Bluetooth-adapter

Bluetooth er primært et kortrækkende trådløst datanet (WPAN). Nogle af anvendelserne er til computere, PDAer, trådløst headset og mobiltelefoner. I sin mest udbredte form (Bluetooth v. 1.0) kan en overførselshastighed på 1 Mbit/s opnås, den nyere EDR (Enhanced Data Rate) standard tillader hastigheder på op til 3 Mbit/s.

Fordelen ved Bluetooth er, at data kan overføres forholdsvis hurtigt og med et lavt strømforbrug. Specielt er hvilestrømforbruget meget lavt (når der ventes på data). De fleste mobiltelefoner indeholder en klasse 2-enhed der har en rækkevidde på ca. 10 m. Nogle Bluetooth-dongler indeholder en klasse 1-enhed, som har en rækkevidde på ca. 100 m.

Bluetooth-logoet er sammensat af et rune-H og et rune-B, der står for Harald Blåtand/Harold Bluetooth.
Navnet

Bluetooth er opkaldt efter Harald Blåtand (engelsk: Harold Bluetooth), som bl.a. er kendt for at have indledt diplomatiske forhandlinger, som lagde grunden for, at forskellige parter kunne handle og kommunikere sammen. Navnet valgtes for at symbolisere protokollens mål, nemlig at få én fælles WPAN-kommunikationsstandard.
Harald Blåtand
Fra Wikipedia, den frie encyklopædi

    Disambig bordered fade.svg "Harald 1." omdirigeres hertil. For andre personer med dette navn, se Harald 1. (flertydig).

Harald 1. Blåtand
Harald Blåtand døbes af missionæren Poppo
Konge af Danmark
Regerede 	958-986/87
Forgænger 	Gorm den Gamle
Regent 	Harald 1. Blåtand
Efterfølger 	Svend Tveskæg
Ægtefæller 	Gunhild (Adam af Bremen)
Tove (Runestenen Sdr. Vissing 1)
Gyrid (Saxo Grammaticus)
Børn 	Hiring(?) Haraldsen
Hakon Haraldsen
Svend Tveskæg
Thyra Haraldsdatter
Gunhild Haraldsdatter
Fulde navn
Harald Gormsøn
Dynasti 	Jellingdynastiet
Far 	Gorm den Gamle
Mor 	Thyra Dannebod
Født 	Før 936
Jelling
Død 	986/87
Jomsborg
Hvilested 	Roskilde Domkirke
Religion 	Hedensk, siden kristen

Harald Blåtand (Harald den Gode,[1] (gammel nordisk: Haraldr Blátönn; norsk: Harald Blåtann; svensk: Harald Blåtand; engelsk: Harald Bluetooth, født ?, død senest 987) var en søn af Gorm den Gamle og Thyra Dannebod og konge i Danmark tidligst fra 958[2] til senest 987. Hans fødeår kendes ikke. Harald Blåtand døde i Jomsborg.

Indholdsfortegnelse

    1 Harald Blåtand og faderen Gorm
    2 Ægteskaber og børn
        2.1 Børn
    3 Harald Blåtand bliver kristen
        3.1 Herredømmet over hele Danmark
        3.2 Herredømmet i Norge
    4 Byggerier og anlæg
        4.1 Jellinganlægget
        4.2 Haralds kirker
        4.3 Dannevirkes hovedvolds fornyelse
        4.4 Kovirke
        4.5 Trelleborgene
        4.6 Broen ved Ravning
    5 Befæstning af Aarhus
    6 Haralds endeligt
    7 Anetavle
    8 Tilnavnet "Blåtand"
        8.1 Bluetooth
    9 Populærkulturen
    10 Trivia
    11 Noter
    12 Litteratur
    13 Eksterne henvisninger

Harald Blåtand og faderen Gorm

Om Haralds fader Gorm (eller Vurm, orm) fortæller en dansk biskop[3] til den tyske krønikeskriver Adam af Bremen, at han var

    "... om jeg må sige, en overordentlig farlig orm og ikke så lidt fjendtlig indstillet over for de kristne. Han stræbte efter fuldstændigt at udslette kristenheden blandt danerne og fordrive præsterne fra sit land. Han lod adskillige af dem dræbe under tortur."[4]

Imidlertid invaderede Henrik ?? først slavernes område, siden danernes land, hvor han indsatte en markgreve og lod saksiske kolonister bosætte sig,[5] dog uden at omvende kongen[6]. Ingen af de norrøne/islandske kilder omtaler dog Gorm som fjendtligt indstillet over for kristendommen. De danske krøniker og kilder omtaler heller ikke Gorm som en, der bevidst slog kristne ihjel. End ikke Saxo, der ellers i vid udstrækning lægger sig tæt op ad Adam af Bremens beskrivelse af Gorm den Gamle.

Modsat sin fader var Harald den Gode velvilligt indstillet over for de kristne.[7] I 948 under den tyske kejser Otto den Store 936-973 viede ærkebiskop Adaldag af Hamburg/Bremen tre biskopper til at virke i Danmark. Harald har muligvis regeret i det år, da Gorm – ud fra Adam af Bremens beretning har haft en hadsk indstilling til de kristne. I Slesvig indsattes biskop Hored, i Ribe Liafdag og i Aarhus Reginbrand. At Harald Blåtand kan have regeret allerede i 940'erne støttes af oplysninger fra Svend Estridsen: Ved sin død var Harald ”alderstegen og kropsligt svag” og skal have regeret i 50 år. Tallet er næppe korrekt, men angiver en meget lang regeringstid. Da Harald døde omkring 986, kan hans regeringstid være begyndt omkring 940.

Harald var muligvis konge i 954, da den landsforviste norske konge Erik Blodøkse døde i England, og hans hustru Gunhild med sine sønner fik ophold hos Harald, der opdrog Eriks og Gundhilds søn Harald Gråfeld som sit fosterbarn; men samtidig fortæller Heimskringla at Gunhild og hendes sønner først opholdt sig på Orkneyøerne, men de kan være kommet til Danmark nogle år efter. Ifølge Roskildekrøniken var både Gorm og Harald og senere Harald og Svend Tveskæg samkonger. Det lyder sandsynligt, da dendrokronologiske undersøgelser af træet i Gorms gravkammer viser, at det er fældet sent på året i 958. Gorm må være død omkring det år.

Roskildekrøniken[8] nævner, at Harald Blåtand styrede landet i 15 år, mens faderen levede, mens knytlingesagaen[9] fortæller, at Harald var konge i 30 år, mens kong Gorm stadig levede. De to krønikers angivelse af, hvor længe Harald styrede Danmark under de sidste år af Gorms levetid, skal næppe tages bogstaveligt; der var tale om "et tidsrum af en vis længde".
Ægteskaber og børn

Harald Blåtand var gift med Tove datter af den vendiske fyrste Mistivoj. En runesten, som Tove lod rejse til minde om sin moder, er den eneste kilde om hende: Runestenen i Sønder Vissing ca. 30 km nord for Jelling har teksten: ”Tofa (Tove), Mistivojs datter, Harald den Godes, Gorms søns kone, lod gøre dette dødeminde efter sin moder.[10] Det vides ikke, om Tove er moder til noget eller nogen af Haralds kendte børn.

Af andre af Haralds hustruer nævner Adam af Bremen Gunhild og Saxo Gyrid, en søster til Styrbjörn fra Svearike.
Børn

    Hiring omtales af Adam af Bremen[11] (den eneste der nævner denne søn), som oplyser, at Harald sendte ham til England med en hær, men at han blev myrdet der. Hiring opfattes ofte som en forvanskning af det nordiske navn Ring,[12][13] et navn der også optræder i den danske kongerække før Harald Blåtands tid dels hos en kong Ring (også kendt under det latinske navn Anulo), der kortvarigt var konge i år 812 og dels i navneformen Sigurd Ring, som er den nordiske navneform på en konge, formentlig fra sidste del af 700-tallet. Nogle (bl.a. Poul Engelhardt[14]) hævder endda, at 2 forskellige konger bar navnet Sigurd Ring – den anden var konge i 812.[15]


    Svend Tveskæg, senere dansk konge
    Håkon, som herskede i Samland[16]
    Thyra, som først blev gift med sveakongen Styrbjørn, siden med den norske kong Olav Tryggvason
    Gunhild, som blev gift i England.

Der var muligvis også yderligere et par døtre.

    Mo Haraldsdatter[17]
    Thorgny Haraldsdatter[17]

Harald Blåtand bliver kristen
Uddybende Uddybende artikel: Kristendommens indførelse i Danmark

Ifølge Adam af Bremen skal den tyske kong Otto den Store have foretaget et togt op i Jylland og i et slag have vundet over kong Harald og tvunget ham til at indføre kristendommen hos danerne: "Harald selv modtog straks efter dåben sammen med sin hustru Gunhild og deres lille søn, som vor konge stod fadder til og døbte Svein Otto. Ved samme lejlighed blev den del af danernes land, som ligger på denne side af havet og af den lokale befolkning kaldes Judland, opdelt i tre bispedømmer og lagt ind under bispesædet i Hammaburg."[18] Samme oplyser imidlertid i skolion 20: "I det Herrens år 966 omvendte en mand ved navn Poppo danerne til troen. Han bar i overværelse af vidner et stykke hvidglødende jern, der havde form af en handske, uden at blive skadet. Kong Harald, som så dette, opgav sin afgudsdyrkelse og lod sig med hele sit folk omvende til den sande gudsdyrkelse. Poppo blev forfremmet til biskop."[19]

Runeteksten, som Tove gjorde, giver en yderst værdifuld belysning af den politiske situation i Danmark midt i 900-tallet: Giftermål handlede om politik. Adskillige af tidens nordiske konger hentede deres brud fra det vendiske område syd for Østersøen. Området var delt mellem flere stammer. Fra Kiel til Warnowfloden, som munder ud ved Rostock, lå obotritternes land. Området strakte sig sydpå langs Elben. Vigtige centrer var Lübeck, Oldenburg, Plön, Scharstorf og Ratzeburg. Fra floden Warnow mod sydvest til floden Mildenitz herskede Warnavi, som havde nære relationer til obotritterne, ligeledes Linones langs grænsefloden Elben samt stammen Drewani i området ved Hannover. Øst for obotritterne boede liutizierne, som med sine fire stammer herskede over området fra Warnow mod øst til floden Oder. Øen Rügen var Ranernes hjemland.

I 960'erne skete en mærkbar kristningsproces i slavernes område. Haralds svigerfar Mistivoj havde år 967 sikret den obotrittiske overhøjhed over stammen Wagierna i øst. Året efter grundlagdes biskopsstiftet i Oldenburg. Mistivoj antog selv den kristne tro, hvilken han synes at have holdt fast ved resten af sit liv. Han døde i klostret Bardowiek og havde nære kontakter med biskopperne i Oldenburg, af hvilke den første var Egward. For Adam berettede Svend Estridsen, at på den tid var der uafbrudt fred mellem obotritterne og kejser Otto 1., og at slaverne var skatteskyldige til den tyske kejser.

I 973 deltog Harald som tributpligtig i rigsdagen i Quedlinburg under Otto den Store.[20]
Den store Jellingsten

Haralds giftermål med Tofa kan være indgået netop i 960'erne. År 974[Kilde mangler] omtales hans søn Svend som et lille barn. Rimeligvis var Harald allerede ved ægteskabets indgåelse kristen med tanke på både hans svigerfars trosindstilling og fyrstemagt. Hvad vi ved om Haralds ægteskab med Tofa og tributforhold til den tyske kejser bestyrker oplysningerne om tidsrummet for Haralds dåb. Om Adam af Bremens præcise fastsættelse af dåben til året 966 er korrekt, kan ikke bekræftes af andre kilder, da Adam er den eneste, der har en så præcis tidsangivelse.

Den store runesten og kirken mellem de to gravhøje i Jelling præsenterer kong Harald som kristen. Runestenens tekst lyder: Haraltr kunukr bath kaurua kubl thausi aft kurm fathur sin auk aft thaurui muthur sina. sa haraltr ias sar uan tanmaurk ala auk nuruiak auk tani karthi kristna.

På nudansk: "Harald konge bød gøre dødeminde dette efter Gorm sin fader og efter Thorvi (Thyre) sin moder, den Harald som (for) sig vandt Danmark al og Norge og gjorde danerne kristne."[21]

    Haralds sten til højre, ved siden af faderens minde over hustruen Thyra.

    Størstedelen af teksten ses på denne side af stenen.

Teksten viser, at der er tale om tre gode gerninger, som Harald fandt fortjente at blive husket:

    at have sikret sig herredømmet over hele Danmark,
    at have sikret sig herredømmet over Norge,
    at have gjort danerne kristne.

Herredømmet over hele Danmark
Haddeby 4 (den lille Sigtrygsten)
Haddeby 1 (Eriksten)
Haddeby 3 (Skardesten)

Danske konger har eksisteret i det mindste fra begyndelsen af 800-tallet. Ifølge de frankiske rigsannaler - der er skrevet i årbogs-format - gennemførte en dansk konge, Godfred, i 804 i Sliestorp forhandlinger med Karl den Store. I 808 berettes om Gudfreds angreb på slaviske områder og ødelæggelsen af handelspladsen Reric. Efter at Godfred var dræbt i 810, sluttede kejseren fred med Godfreds brodersøn og efterfølger kong Hemming, og året efter bekræftedes freden ved et møde ved Ejderen, hvor 12 navngivne stormænd fra hver side besvor freden, deriblandt Osfrid de Sconaowe, det vil sige "Asfred af Skåne" – hvilket må tages som vidnesbyrd om det danske riges udstrækning fra Sønderjylland mod sydvest til Skåne mod øst.[22] At riget har strakt sig til Vestfold i nord ses af den frankiske rigsannal fra 814. At dette rige endnu eksisterede i slutningen af 800-tallet er bevidnet ved to rejseberetninger ved nordmanden Ottar og angelsakseren Wulfstan, samlet omkring år 900 af kong Alfred af Wessex som tillæg til en oversættelse til angelsaksisk af Orosius verdenshistorie fra 5. århundrede.[23]

I første tredjedel af 900-tallet er denne rigsenhed imidlertid blevet opløst: Adam af Bremen kan med Svend Estridsen som kilde oplyse om et rige skabt ved den svenske kong Olavs erobring, senere styret af sønnerne Chnob og Gurd.[24] Videre: "Efter Olaph, sveonernes første mand…, som regerede over danerne sammen med sine sønner, indtog Sigerich hans plads. Han havde ikke regeret længe, før kong Sveins søn, Hardegon, som kom fra nordmannernes land, frarøvede ham tronen. Det er uklart, om disse mange danerkonger eller rettere tyranner herskede samtidig, eller om de levede kort tid efter hinanden."[25] Dette svenske Hedeby-styre er bevidnet ved to runesten rejst af Gnupas hustru Asfrid over sønnen, kong Sigtryg:

    Haddeby-sten 2 oplyser med svenske runer: "Asfrid gjorde dette dødeminde efter Sigtryg, hendes og Gnupas søn"[26] og
    Haddeby-sten 4 med danske runer: "Asfrid Odinkarsdatter gjorde dette dødeminde efter kong Sigtryg, hendes og Gnupas søn. Gorm ristede runerne."[27]

Endvidere oplyser Widukind i sin Sakserkrønike fra omkring 970, at Henrik 1. (Henrik Fuglefænger) af Østfranken i 934 drog med en hær mod danerne, gjorde dem skatskyldige, og tvang deres konge Chnuba til at lade sig døbe."[26] Der kan derfor på dette tidspunkt – hvor Gorm var konge i Jelling – have fandtes et lille særrige i Hedeby med et svensk dynasti, først underkuet af den tyske hersker, siden fordrevet helt fra magten. Men på den anden side kan Widukinds oplysning også være fejlagtig, idet Adam af Bremen også nævner et felttog (ligeledes foretaget af Henrik Fuglefænger) som ikke rammer Gnupa, men derimod Gorm den Gamle. Desuden stammer de fleste af Widukinds oplysninger fra klostrets annaler og i dem står der intet om Chnuba eller dåben.[28]

Forholdene i Hedeby-området de næste tiår er ukendte,[29] men ifølge Adam af Bremen skal Hedeby omkring 974 være blevet erobret af kejser Otto 2., men i 982 indtog danerne den borg, Otto havde ladet opføre i grænselandet, og senere – sammen med obotritternes fyste Mistivoj afbrændte de Hamborg.[30] Tilsvarende oplyser tyske annaler, at Harald i 973 havde foretaget et angreb hinsides Elben, men blev tvunget til at slutte fred, yde en afgift og stille sin søn som gidsel, mens Thietmar af Merseburg for året 974 oplyser, at Otto 2. havde besejret "de oprørske danskere" ved at gennembryde den saksiske grænsevold og opføre en ny, fremskudt grænseborg (dette bekræftes af det norrøne skjaldekvad, Vellekla), dog med tilføjelsen, at borgen blev generobret i 983 efter Ottos død.[31]

To runesten bevidner sandsynligvis den danske generobring:

    Haddeby-sten 1: "Kong Sven satte sten efter sin hirdmand Skarde, som var draget vestpå, men nu fandt døden ved Hedeby" og
    Haddeby-sten 3: "Thorulv, Svens hirdmand, rejste denne sten efter sin fælle Erik, som fandt døden, da "drenge" belejrede Hedeby; men han var styresmand, en såre god "dreng"."[27]

At Sven i begge tilfælde er Svend Tveskæg virker plausibelt. At han har anført hirden tør udledes af teksterne, og når han på den ene sten omtales som konge, må han enten have været medkonge[32] – eller stenen er rejst, efter han blev konge).

Om Haralds ord henviser til en tidligere generobring af Hedeby-området eller først til begivenhederne i 983 er uklart, men der er ikke overlevet oplysninger om andre steder inden for riget, der i Haralds tid har været adskilt fra dette.[33] At Harald fortsat var konge sandsynliggøres af samarbejdet med svigerfaderen om afbrændingen af Hamborg.[34]
Herredømmet i Norge
Harald's kongerige (rødt) og hans vasaller og allierede (lilla), som beskrevet i Heimskringla, Knytlinga Saga og andre middelalderlige kilder

Adam af Bremen oplyser om Haralds magt i Norge: "I Norwegien var Hakkon hersker, indtil nortmannerne fordrev ham, fordi han opførte sig ret så overmodigt. Harald fik ham genindsat med magt og gjorde ham velvilligt indstillet over for Kristi tilhængere… Da Hakkon havde regeret i 35 år, afgik han ved døden. Som sin arving til tronen efterlod han Hartild, der samtidig regerede over danerne og normannerne."[11]

I Norge havde Erik Blodøkse hersket en tid. Han blev tvunget i landflygtighed med sin hustru Gunhild og sine mange sønner. Efter at Erik var død i England, kom resten af familien til Harald Blåtand og blev der vel modtagne.[35] En af sønnerne, Harald Gråfeld, skal være blevet antaget af kong Harald til sin fostersøn. Omkring år 960 tog Eriksønnerne magten i Norge. Hakon jarl sad på denne tid som hersker i Trondheim, men han blev snart fordrevet af Eriksønnerne. Hakon blev trods dette vel modtaget af Harald i Danmark, som formentlig havde sine interesser i specielt Viken-området,[36] det vil sige omkring Oslofjorden, og så disse truede af de stadigt mægtigere Eriksønner. Gennem list myrdedes Harald Gråfeld. Snorre Sturlason beretter, at kong Harald så samlede 600 skibe og sejlede til Norge med Hakon jarl. Hakon fik landet, Eriksønnerne måtte flygte til Orkneyøerne og Harald sejlede derefter hjem. Dette skal være sket omkring år 970, og det er sandsynligvis dette overherredømme, Jellingstenen henviser til.
Byggerier og anlæg

En række byggerier og anlæg af betydeligt omfang fandt sted i Haralds regeringstid og tillægges kongen pga. deres størrelse eller art:

    Jellinganlægget, herunder Jellinghøjene og den store Jellingsten og palisaden.
    Kirkebyggerier i Jelling og Roskilde
    Dannevirkes hovedvolds fornyelse
    Kovirke
    Trelleborgene
    Ravningbroen

Tilsammen vidner de om Haralds foretagsomhed.[37]
Jellinganlægget
Den sydlige gravhøj
Uddybende Uddybende artikler: Jellingmonumenterne og Jellingstenene

De to store jordhøje i Jelling på hver sin side af kirken er opført med korte mellemrum. De to høje har sandsynligvis været under opførelse på samme tid. De to høje er rejst hen over et ældre gravminde, en meget stor skibssætning og nøjagtig i dennes akse, ligesom den store runesten står midt mellem højene.

Nordhøjen, der tillige rummer et gravkammer, er påbegyndt omkring 960.[38]

Sydhøjen er påbegyndt omkring 964.[39] For Sydhøjens vedkommende ser det ud til, at byggeriet er sket med et par afbrydelser undervejs. Der har sandsynligvis stået en mindre, aflang træbygning på toppen, men dens nærmere karakter og tidsfæstelse er uklar.

Den store Jellingsten meddeler at mindesmærket var opført af Harald over sin fader og sin moder. Det menes, at de to høje er sat til minde over hver af forældrene, selv om der kun er fundet et gravkammer i den ene. Den hædrende omtale af Harald er muligvis en tilføjelse til den oprindelige tekst.[40]

Den 1,4 km lange palisade, der omkransede hele anlægget, blev opført omkring 968.[41]

Det formodes også, at der har været et større bygningsanlæg i Jelling, som bærer præg af at være et militært område i 981.[42]
Haralds kirker
Jelling Kirke, set fra sydhøjen.

Under Jelling Kirke er fundet spor efter tre trækirker, hvoraf den ældste menes at være opført af Harald.[43]

Adam af Bremen oplyser, at Harald efter sin død blev ført til Treenighedskirken i Roskilde, som han havde ladet opføre.[44]
Dannevirkes hovedvolds fornyelse

Det ældste Dannevirke stammer fra anden halvdel af 600-tallet med en nykonstruktion af volden omkring 737 samt endnu en ombygning, der fandt sted allerede i begyndelsen af 800-tallet.[45] Omkring 968 er Hovedvolden (undtagen den nordligste del, der også kaldes Nordvolden) blevet udsat for en omfattende ombygning. Ligeledes opførtes på samme tid Forbindelsesvolden fra Hovedvolden til den ringvold, der fandtes omkring Hedeby.[46]
Kovirke

Kovirke ligger syd for Hovedvolden og Forbindelsesvolden. Kovirkes snorlige forløb løber fra de fugtige enge omkring Rejde Å mod vest til Selk Nor ved Slien mod øst. Ved dette anlæg har man opnået en bedre forsvarsmæssig udnyttelse af de landskabelige forhold ved et langt kortere voldanlæg end Hovedvolden og Forbindelsesvolden tilsammen; til gengæld mister disse enhver betydning – Kovirke udgør en fremskudt fæstning. Kovirke er ikke sikkert dateret men menes efter sin karakter at være opført efter genvindelsen af grænselandet i 983.[47] I så fald kunne forklaringen på den fremskudte placering være[Kilde mangler], at eftersom Hovedvolden og Forbindelsesvolden ikke havde kunnet modstå Otto den Stores angreb i 974, er disse forsvarsværker så at sige blevet kasseret til fordel for et helt nyt og bedre udformet anlæg.
Trelleborgene
Trelleborg ved Hejninge.
Aggersborg ved Limfjorden.
Uddybende Uddybende artikel: Trelleborg (cirkelborg)

Trelleborgene er navnene på 4 (eller sandsynligvis 5) træbyggede borge opført rundt om i det danske rige omkring 980-981.[48] Hertil regnes:

    Trelleborg ved Hejninge på Sjælland
    Nonnebakken i Odense på Fyn
    Fyrkat ved Hobro i Nordjylland
    Aggersborg ved Limfjorden
    og sandsynligvis Borrering ved Lellinge

Til gruppen skal muligvis også regnes et anlæg i Borgeby i Skåne ved navn Trelleborg, der fremviser nogle overensstemmende karakteristika. En endelig bestemmelse af dette må dog afvente flere arkæologiske undersøgelser. Også andre anlæg kan have forekommet.[49]

Fælles for de danske anlæg er deres geometriske konstruktion: det er cirkelborge, med volde og V-formet voldgrav foran. De indre borgpladser er inddelt i kvarterer bestående af 4 krumhuse omkring en lukket plads (for Aggersborgs vedkommende i tredobbelt udgave, for det sjællandske Trelleborgs vedkommende med en ydre husrække langs et ydre voldanlæg). Om formålet med disse anlæg har der været delte meninger: man har anset dem for militærkaserner for forberedelse af angrebene på England, eller som borge til undertvingelse af de stedlige befolkninger ved Danmarks samling eller som forsvarsanlæg mod fjendtlige angreb på rigets ulige del fra en ydre fjende.[50] Skønt disse forklaringer ikke udelukker hinanden, svækkes den første ved fravær af vidnedsbyrd om engelske forbindelser[51] og ved borgenes forsvarsmæssige karakter.[52] Den anden forklaring svækkes af manglende begrundelse for en sådan rigssamling, hvis Hedeby-området (hvor en sådan borg ikke er fundet) var den eneste del af landet, der påviseligt var adskilt fra rigsfællesskabet i perioder, hvortil kommer påvisningen af en handelsplads ved sjællandske Trelleborg,[53] hvilket ikke virker sandsynligt for en tvangsborg. Derimod synes det rimeligt, at kong Harald efter Otto den Stores hærtog op i Jylland i 974 måtte have fundet det fornødent at lade opføre en række regionale forsvarsanlæg, der kunne modstå et første angreb indtil hjælp fra de andre borge måtte komme til undsætning. At Aggersborg er større end de andre trelleborge kunne skyldes nærheden til Norge, der jo lå under Harald.[54]

De brandspor, der er fundet ved Fyrkat, Trelleborg på Sjælland og senest Borrering, skal måske ses i forbindelse med Haralds afsættelse som konge.[52]
Broen ved Ravning
Ravningbroen

En 700 meter lang træbro Ravningbroen over Vejleådalen ved landsbyen Ravning omkring 10 km syd for Jelling er dateret til 980 – 985. Broen er således fra samme tid som flere andre store anlæg tilskrevet kong Harald, og også broen har med sin størrelse et præg, der gør det nærliggende, at Harald har bygget den.[55] Det er muligt, at broen har spillet en rolle i en samlet forsvarsplanlægning i sammenhæng med trelleborgene. [56]
Befæstning af Aarhus

Aarhus var allerede i begyndelsen eller midten af 900-tallet[57] blevet stærkt befæstet, måske som følge af uroligheder.

Volden om den gamle bykerne er delvist bevaret og kan ses ca. 4 m under gadeniveau på Vikingemuseet. Byens forsvarsanlæg blev ligeledes forstærket af kong Harald Blåtand i 980 e.Kr.

At Aarhus ligger i centrum af den nord/sydgående forsvarslinje som Vikingeborgene udgør, har ført til spekulationer om en militær sammenhæng mellem Aarhus befæstning og disse borge.[58]
Haralds endeligt
Mindesten i Wolin (Jomsborg), Haralds dødested

Harald blev i sin alderdom afsat som konge. Saxo fortæller om årsagen til det: "Siden udbød Harald hele rigets flåde for ikke at være dårligt rustet til et kæmpeværk, han havde for. Han befalede, at folk og fæ med forenede kræfter skulle slæbe en vældig stor sten fra stranden, hvor den lå ovre i Jylland, op til hans mors gravhøj, hvor han ville rejse den som mindesmærke". Denne opgave brød flådens høvedsmænd sig ikke om, og fik sønnen Svend – der var blandt dem – ophidset mod faderen. Kongen havde kun haft tanke for stenflytningen, men efter at være blevet underrettet af et medlem fra flådemandskabet "angrede kongen, at han havde spændt folk i åget som andet fæ, for i det samme, han opgav at slæbe stenen videre og bad mandskabet lade den ligge og i stedet gribe til våben, fik han folkenes stivsind og trods at føle. Hæren harmedes over den hån, han havde vist den ved at sætte den til sådan hæderløs syssel og vægrede sig nu ved at gribe til våben for ham, der havde lagt dem under åget."[59]

Om Haralds sidste levetid og død beretter Adam af Bremen, at der opstod uro blandt de kristne danskere, da "Svein Otto, den store danerkonge Harolds søn, forsøgte først flere anslag mod sin fader og planlagde dernæst sammen med dem, som denne havde tvunget til at antage kristendommen, at afsætte den nu aldrende og svagelige konge. Pludselig indgår da danerne en sammensværgelse, afsværger deres kristne tro, indsætter Svein som konge og erklærer Harold krig.... I denne ulykkelige krig, der var værre end en borgerkrig, led Harold og hans folk nederlag. Han selv flygtede såret fra slagmarken, gik om bord i et skib, og undslag til slavernes by Jumne. Her tog man mod forventning – befolkningen var jo hedninge – gæstfrit imod ham. Han var imidlertid svækket af sine sår, og få dage efter afgik han ved døden bekendende sig til Kristus. Hans lig blev af hæren transporteret til hans hjemstavn, hvor det blev begravet i Roscald by i den kirke, som han selv havde ladet opføre til ære for den hellige Treenighed."[60]

Sammenstillet giver de to beretninger en rimelig forklaring på oprøret mod Harald: flytningen af tunge sten (som den store Jellingsten) og misbrug af hæren til byggeopgaver – måske parret med, at sønnen Svend var leder af hirden – har skabt en situation, hvor et oprør mod kong Harald havde let ved at finde sin leder i kongesønnen.[61] At tiden fra oprørets udbrud til kongens død var meget kort, lader Adam af Bremens fremstilling ikke tvivl om; sandsynligvis skete det i 986. Hvis det er rigtigt, at Haralds selvbesmykkelse på den store Jellingsten er en senere tilføjelse til den oprindelige, forældrehædrende, tekst,[62] og hvis denne er sket efter 983, kunne begivenhedsforløbet i hovedtræk være dette[Kilde mangler]: på sine ældre dage og efter genvindelsen af Hedeby-området har Harald gjort sine tilføjelser og besmykket den gamle mindesten med billeder. Det har været for meget for hirden, som i sin tid slæbte stenen til Jelling og havde dette i bitter erindring og måske også bevidstheden om, at det var Svend, der som hirdfører og medkonge på sin faders vegne havde genvundet Hedeby. Et oprør er brudt ud, man har valgt kongesønnen og hirdens fører Svend som sin leder, det er kommet til slag mellem fader og søn (måske har Harald i første omgang søgt tilflugt på sine trelleborge, hvilket kunne forklare brandspor ved Fyrkat og Trelleborg[52]), Harald led nederlag, blev såret og flygtede til Jumne, hvor han døde af sine sår.

Olaf Olsen har stillet sig tvivlende overfor tidspunktet for Harald Blåtands død[63] Ved at flytte denne fra 985/86 til 979 fik han placeret Svend ved kongemagten på det afgørende tidspunkt, hvor Vikingeborgene blev opført. Denne teori er senere udbygget af Poul Skaaning, men generelt er historikere skeptiske overfor denne ændring i Danmarkshistorien.[64]
Anetavle
 
	
 
	
 
	4Hardeknud
 
 
	²Gorm den Gamle 	
 
	
 
 
	
 
 
	
 
	5
 
1Harald Blåtand 	
 
	
 
 
 
	
 
	6Harald[65] eller måske Edward den Ældre???[66]
 
 
	3Thyra Danebod 	
 
	
 
 
	
 
 
	
 
	7
 
Tilnavnet "Blåtand"

Tilnavnet Blåtand optræder første gang i Roskildekrøniken fra 1140[67] og den gængse forklaring er, at Harald må have haft en iøjnefaldende dårlig tand, der har været blå (eller sort, da "blå" betød mørk).

En anden forklaring kan ifølge museumsinspektør ved Kongernes Jelling Hans Ole Mathiesen være, at Harald gik i blåt tøj. Den blå farve var nemlig den dyreste, så ved at gå i blåt understregede Harald sin kongeværdighed.[68]
Bluetooths logo med runerne for H og B, Harald Blåtands initialer

En tredje teori er, at "tan" i England betød høvding, og da blå betød "mørk", må tilnavnet "mørk høvding".[69]
Bluetooth

"Blåtand" (engelsk: Bluetooth) bruges om den trådløse Bluetooth-teknologi designet af Ericsson, den største svenske telekommunikations-organisation). Teknologien bruges til trådløs forbindelse mellem computere, mobiltelefoner, PDA'er, printere, osv. Bluetooth-kommunikationsprotokollen er opkaldt efter kongen, angiveligt på grund af hans evner til kommunikation mellem forskellige fraktioner.

Bluetooths logo bygger på runerne for hans initialer, H og B (i den yngre futharks version) (hhv. Runic letter ior.svg og Runic letter berkanan.svg)
Populærkulturen

Harald Blåtand ses portrætteret i film og på tv:

    The Long Ships (dansk: Røde Orm og langskibet) fra 1964 (produceret af Warwick Film Productions og Avala Film), med Clifford Evans som King Harald.
    Vølvens forbandelse fra 2009 (produceret af Cosmo Film), med Kim Bodnia[70] som Harald Blåtand.
    Borgeby Slott. Ett tusenårigt drama fra 2012 (produceret af det skånske SundTV), med Björn Jakobsen som Harald Blåtand.

Trivia

    DSBs IC3-togsæt nr. 35 er adopteret af Hobro og den 4. maj 1991 døbt Harald Blåtand. Indvendigt er toget udsmykket med Jellingsten og borgplaner.[71]

Noter

Sønder Vissing-stenen 1
Knud J. Krogh, Gåden om Kong Gorms Grav Historien om Nordhøjen i Jelling. Vikingekongernes monumenter i Jelling, bd. 1 (1993), side 214-18
Adam af Bremen, bog 1 afsnit 57
Adam af Bremen, bog 1 afsnit 55
Adam, bog 1 afsnit 57
Adam, bog 1 afsnit 59
Adam af Bremen, bog 1 afsnit 59
Roskildekrøniken
Knytlingesagaen
Molkte, s. 163
Adam af Bremen, bog 2 afsnit 25
Adam af Bremen: De Hamburgske Ærkebispers Historie oversat ved Carsten L. Henrichsen, udgivet af Selskabet for Historiske Kildeskrifters Oversættelse, København 1930, ss. 89, 115, 306 og 309
C. C. Rafn Oldnordiske Sagaer, Ellefte Bind, 1829 (s. 374) et uddrag af Adam af Bremens værk kaldet Andet Sagabrudstykke
P. Engelhardt: "Danerne fra fødsel til dåb", København, 1980
Andre historikere mener, at Hiring kan være en forvanskning eller fejlskrivning for Herich, Erik (opr. Eiríkr i norrøne kilder eller Yric/Yrk/Hyrc/Eilric/Eiric i engelske kilder), og at den person, som Adam faktisk omtaler, er den norske konge Erik Blodøkse (der vel nok var søn af en Harald, men altså ikke søn af Harald Blåtand), der tillige blev konge over Northumberland. Se f.eks. Kirsten Møller: "Vikingeætten. Brudstykker til et mønster", Holstebro, 1997 (ss. 154 & 207-208)
Saxo Grammticus: Saxos Danmarkshistorie, 10. bog, kapitel 4, afsnit 5 (her i Peter Zeebergs oversættelse).
S. Otto Brenner: Nachkommen Gorms des Alten (König von Dänemark -936-), 1964/1978, side 2
Adam af Bremen, bog 2 afsnit 3
Adam af Bremen, indskud i bog 2 afsnit 25
Ranft, A. (ed.): Der Hoftag in Quedlinburg 973. Von den historischen Wurzeln zum Neuen Europa. Tagungsband. Im Auftrag der Landesregierung von Sachsen-Anhalt sowie der Historischen Kommission von Sachsen-Anhalt. Berlin (Akademie-Verlag), 2006.
Molkte, s. 166
Christensen, s. 26f
Christensen, s. 27
Adam af Bremen, bog 1, afsnit 48
Adam af Bremen, 1 bog, afsnit 52
Moltke, s. 156
Moltke, s. 157
Olaf „fra Sverige” og hans søn Gnupa | Gyldendal - Den Store Danske
Dannevirke blev forstærket i 968. Det kunne tyde på, at det da atter var under en dansk konge, jvf. Hellmuth-Andersen i Skalk 1985 nr. 2, s. 27
Moltke, s. 161
Christensen, s. 232
Jensen, s. 386
Christensen, s. 233
Jensen, s. 287
Heimskringla
Kristendommens indførelse i Danmark
Andersen (2003) nr. 1, s. 20-27
Andersen (2003), s. 23
ifølge et dateret træstykke fra højen; der knytter sig imidlertid usikkerhed til, om træstykket stammer fra ældste, mellemste eller yngste etape af højbyggeriet, jvf. Andersen (1985), nr. 3, s. 12
Christensen, s. 235f med note
Mysterium løst: Blåtand boede i Jelling | Kultur | DR - 16. august 2013
Jellingprojektet
Andersen 1988 nr. 2, s. 19; Andersen 1995 nr. 1, s. 20ff; Jensen, s. 378f
Adam af Bremen, bog 2, afsnit 27f; Harald Andersen har 1995 nr. 1, s. 31 påpeget, at dette kan være en fejloplysning, idet samme kirke skulle være opført af sønnen Svend Tveskæg
Jensen, s. 393
Andersen 2003 nr. 1, s. 24; Jensen, s. 393
Andersen (2003) nr. 1, s. 24; Jensen, s. 394
Andersen (1984) nr. 2, s. 15; Andersen (2003) nr. 1 s. 24
Rosborn
Jensen, s. 389
Andersen 1979 nr. 4, s. 16f; Jensen, s. 389
Christensen, s. 251
Johannessen, s. 15
Rosborn, s. 112; Jensen, s. 389
Andersen (2003) nr. 1, s. 26
Broen over Ravning enge
danmarkshistorien.dk :: De første konger, Ansgar og mission sydfra
Vikingemuseet
Harald Andersen, Skalk 2003 nr. 1, s. 27; Jensen 2004, s. 379f
Adam af Bremen, bog 2, afsnit 27f
Harald Andersen, Skalk 2003 nr. 1, s. 27
Christensen, s. 235f med note s. 311
Olaf Olsen: Tanker i tusindåret; tidsskriftet Skalk nr. 3 1980 s. 21
Lund, Niels (1997): Leding, næsegæld og kongemagt, Jyske Samlinger : Samlinger Til Jysk Historie Og Topografi
Roskildekrøniken, Heimskringla m.fl.
Saxo skriver, Thyra var datter af den engelske konge Æthelred af Wessex og bror til Æthelstan af England. Æthelred, jarlen af Mercia var Æthelstans fosterfader, så hun kan, hvis Saxos historie passer, være bror til Æthelstan og datter af hans biologiske far Edward den Ældre.
Roskildekrøniken - heimskringla.no
Hvem var Harald Blåtand? – dr.dk/Undervisning/verdensarv
Scocozza, Benito (1997), Politikens bog om danske monarker, København: Politikens Forlag, ISBN 87-567-5772-7
Et uddrag med Kim Bodnias optræden som kong Harald findes på YouTube

    Lyntog og togsæt - IC3 | Jernbanen.dk Hentet den 17. februar 2013

Litteratur

    Adam af Bremens krønike (oversat og kommenteret af Allan A. Lund); Wormanium 2000; ISBN 87-89531-01-9
    Christian Adamsen: "Til hele rigets værn" (i Skalk 2004 nr. 6, s. 29-31)
    Harald Andersen: "Borgenes brug" (i Skalk 1979 nr. 4, s. 16-17)
    Harald Andersen: "Ringborgenes alder" (i Skalk 1984 nr. 2, s. 15)
    Harald Andersen: "Sydhøjen" (i Skalk 1985 nr. 3, s. 11-15)
    Harald Andersen: "Gåden om Gorm" (i Skalk 1988 nr. 2, s. 18-28)
    Harald Andersen: "Cirkelborg" (i Skalk 1989 nr. 6, s. 27-28)
    Harald Andersen: "Den tomme Jellinghøj" (i Skalk 1994 nr. 2, s. 3-9)
    Harald Andersen: "Man tvinges til at overveje" (i Skalk 1995 nr 1, s. 20-31)
    Harald Andersen: "Den byggeglade konge" (i Skalk 2003 nr. 1, s. 20-27)
    H.Hellmuth Andersen: "Vandt sig hele Danmark" (i Skalk 1985 nr. 2, s. 18-27)
    Aksel E. Christensen: Vikingetidens Danmark paa oldhistorisk baggrund; 2. udgave; Akademisk Forlag, Universitetsforlaget i København 1977; ISBN 87-500-1732-2
    Mikkel Hule: "De historiske sten" (i Skalk 1994 nr. 2, s. 18-27)
    Jørgen Jensen: Danmarks Oldtid. Yngre jernalder og vikingetid 400-1050 e.Kr.; Gyldendal, Viborg 2004; ISBN 87-02-00333-3
    Kåre Johannessen: "Naboskab" (i Skalk 2001 nr. 5, s. 13-17)
    Erik Moltke: Runerne i Danmark og deres oprindelse; Forum, København 1976; ISBN 87-553-0426-5
    Anders W. Mårtensson: "Borgeby" (i Skalk 1997 nr. 2, s. 10-16)
