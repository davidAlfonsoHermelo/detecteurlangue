Pablo Picasso
Iz Wikipedije, proste enciklopedije
(Preusmerjeno s strani Picasso)
Pablo Picasso
Pablo picasso.jpg  *
Pablo Picasso januarja, leta 1962
Rojstvo 	Pablo Diego José Francisco de Paula Juan Nepomuceno María de los Remedios Cipriano de la Santísima Trinidad Martyr Patricio Clito Ruiz y Picasso  *
25. oktober 1881
Málaga, Španija  *
Smrt 	8. april 1973 (91 let)
Mougins, Francija  *
Narodnost 	Zastava Španije Španec
Državljanstvo 	Flag of Spain (1945 - 1977).svg Španija[1]
Izobrazba 	Jose Ruíz (oče), Umetnostna akademija, Madrid
Poklic 	slikar, kipar, grafični oblikovalec[2], grafik, koreograf, lončar in dizajner plakatov
Poznan po 	slikarstvo, risanje, kiparstvo, grafika, keramične umetnosti
Pomembnejša dela 	Les Demoiselles d'Avignon (1907)
Guernica (1937)
Gibanje 	kubizem
Podpis 	Picasso Signatur-DuMont 1977.svg
Spletna stran
picasso.fr
Signatur Pablo Picasso

Pablo Ruiz Picasso, španski slikar, grafik in kipar, * 25. oktober 1881, Málaga, † 8. april 1973, Mougins, Francija.

Picasso je najslavnejši likovni umetnik 20. stoletja. Njegovo delo obsega preko 15.000 slik, grafik in plastik. Z Georgesom Braquom je osnoval umetniško smer kubizem.

Vsebina

    1 Življenjepis
    2 Delo
    3 Umetniška zapuščina
    4 Viri in sklici
    5 Glej tudi
    6 Zunanje povezave

Življenjepis

Rodil se je 25. oktobra 1881 v Málagi, obmorskem kraju v Španiji, kot prvi otrok Ruiza Blasca (1838-1913) in Maríe Picasso y López (1855-1938). Oče je bil slikar in učitelj risanja na Escuela de San Telmo, umetniški šoli, ki je gojila tradicijo akademskega slikarstva 19. stoletja, bil pa je tudi kustos majhnega muzeja. Pod očetovim vodstvom se je s sedmimi leti začel učiti slikanja. Leta 1890 je končal svojo prvo oljni sliko Picador. Leta 1891 se je družina preselila v A Coruño v Galiciji, ko je Picassov oče kot likovni pedagog na Instituto da Guarda dobil službo. Picasso se je nato kot desetleten vpisal na šolo za slikarsko umetnost.

Januarja leta 1895, se je družina preselila v Barcelono, kjer je Picasso pri 14 letih opravil sprejemne izpite na Akademiji za likovno umetnost La Llotja. Pri petnajstih letih je imel nadarjeni Picasso že svoj prvi atelje.

Leta 1897 je Picasso kratek čas študiral na prestižni Kraljevi akademiji San Fernando v Madridu, a jo je hitro zapustil, ker je ni maral tamkajšnjih učnih metod. Je pa v Madridu obiskoval muzeje, predvsem Prado in srečeval druge umetnike. Po bolezni, ki jo je zdravil v Horta de Sant Joan (Katalonija), se je leta 1998 vrnil v Barcelono. Tukaj je zahajal v avantgardne umetniške kroge katalonskega modernizma, s središčem v kavarni Els Quatre GATS, kjer je med drugim srečal umetnike kot: Ramon Casas, Carlos Casagemas, Isidre Nonell in Santiago Rusinol. V februarju 1900 je imel v kavarni Els Quatre GATS prvo razstavo.

Oktobra 1900 je odpotoval v Pariz, kjer je bil navdušen nad impresionističnimi deli Paula Cézanna, Edgarja Degasa in Pierra Bonnarda in se seznanil z deli Henrija de Toulouse-Lautreca. Večkrat se je vračal v Madrid, od aprila 1904 pa je živel na Montmartru, Pariz. V teh letih je bilo Picassovo delo precej običajno, na njegovo slikanje so predvsem vplivala razmerja do žensk. Njegova prav ljubezen je bila Fernanda Olivier, ki je postala njegova muza od leta 1905-1912. Finančno je bil uspešen. Leta 1906 se je seznanil s Henrijem Matissom, s katerim je postal prijatelj.

Leta 1907 je naslikal Avignonske gospodične kot posledico navdahnjenja z iberskim in afriškim kiparstvom. Postal je soutemeljitelj kubizma, v katerem je stvarni svet razstavljen na osnovne geometrijske oblike (krogla, stožec, valj). Nikoli se ni odločil ustvarjati povsem abstraktne umetnosti. Poleti leta 1908 je Picasso živel s Fernande Olivier na La Rue des Bois, severno od Pariza. Med septembrom 1908 in majem 1909 je Picasso delal skupaj z Braquejem in razstavljal v galeriji Kahnweiler. Picassova dela so postopoma postala znana tudi v tujini, kjer je vse več tudi razstavljal (maja leta 1912 v Kölnu, 1913 v New Yorku, ...). Leta 1912 se je razšel z Fernande Olivier in si našel novo ljubezen, Evo Gouel. V tem letu mu je umrl tudi oče.

Začetek prve svetovne vojne ga je doletel v Avignonu, kjer je nekaj časa živel z Evo Gouel. Julija 1916 je André Losos organiziral razstavo v L'Art Moderne de France (tako imenovani "Salon d'Antin"), v galeriji Barbazanges Parizu. Tam je bilo razstavljeno tudi Picassovo delo Avignonske gospodične. Po prezgodnji smrti Eve Gouel, ki je umrla leta 1915 za tuberkulozo, je imel Picasso afero z Gabrielle Lespinasse. Spomladi leta 1917 je Picasso živel v Rimu, kjer je oblikoval kostume in sceno za balet Parada po libretu Jeana Cocteauja in glasbi Erika Satieja.

Med delom na Paradi je Picasso srečal plesalko Olga Khokhlovo Stepanovo, prima balerino ruskega baleta. Z njo se je leta 1918 poročil. Rodil se jima je sin Paulo.

Od 1918 dalje sta Picassa zastopala trgovca z umetninami Paul Rosenberg in Georges Wildenstein.

Leta 1923 se je Picasso srečal z nadrealistom Andréjem Bretonom. Po letu 1925 je začel slikati popačene ekspresivne slike, ki so bile odraz osebnih težav. Leta 1927 je spoznal Marie-Therese Walter. Odnos je dolgo časa skrival. Iz razmerja se je rodila hči Maya. Želel se je ločiti od svoje žene, a ker bi moral deliti premoženje, je ostal poročen do ženine smrti leta 1955. Marie-Therese je upodobil v Ženski z rožo leta 1932 v minimalističnem slogu, z nadrealistične pridihom. Izumljal je nove sloge, bil je inovativen kipar, lotil se je tudi keramike.

Konec tridesetih let je, po spletu okoliščin, naslikal svojo najslavnejšo sliko Guernico. Slika je bila odgovor na grozote španske državljanske vojne, v kateri je Picasso podprl republikance, tudi finančno. Dobil je naročilo, da nariše veliko fresko za španski paviljon na mednarodni razstavi leta 1937 v Parizu. Slika je postala simbol trpljenja žrtev vojskovanja po vsem svetu. Picasso je ostal v izgnanstvu, saj so republikanci izgubili državljansko vojno.

Med drugo svetovno vojno je Picasso ostal v Parizu, ki je bil okupiran od Nemcev. Ti so mu prepovedali razstavljati, niso pa ga preveč nadlegovali. Po vojni se je priključil komunistični partiji. Od tedaj so imela njegova dela političen predznak. Kot slavna osebnost je bil sprejet tudi med bogataši. Odšel je v Antibes v južni Franciji, kjer se je družil z Matissem, katerega slikarski slog je imel pomemben vpliv na Picassova pozna dela.

V letih po vojni je Picasso prijateljeval Françoise Gilot, ki jo je leta 1943 srečal v Parizu. Odnos je trajal vse do leta 1953. Rodil se jima je sin Claude (1947) in hčerka Paloma (1949). Jacqueline Roque, prodajalka keramike iz Madoura v Vallauris je bila Picassova naslednja spremljevalka, potem ko je leta 1953 zapustil Françoise Gilot. Z njo se je leta 1961 poročil. Otrok nista imela. Večkrat jo je portretiral.

Leta 1956 je imel Picasso večjo razstavo v Puškinovem muzeju v Moskvi, čeprav so bili v Rusiji nejevoljni po tem, ko je naslikal portret Stalina leta 1953. V Sovjetski zvezi so uradno njegov slikarski slog razglasili kot dekadenten.

Leta 1971 je bila v Parizu v Louvru retrospektivna razstava Picassovi del ob njegovi 90. letnici. Ustvarjalen je bil do smrti. Umrl je star 91 let, 8. aprila 1973 za srčno kapjo. Pokopan je v vrtu svojega gradu v Vauvenargues.
Delo
Kubistični portret Picassa, ki ga je naslikal Juan Gris

Po On-Line Picasso Project,[3] ki ga je leta 1997 pripravil Enrique Mallen (Sam Houston State University), je skupno število Picassovih del ocenjeno na okoli 50.000: 1885 slik, 7089 risb, 30.000 tiskovin (jedkanice, litografije, itd), 150 skic, 1228 kipov in 3222 tapiserij in keramike.[4]

Njegovo delo umetnostni zgodovinarji razvrščajo po »obdobjih«. Medtem, ko so mnoga izmed kasnejših še vedno predmet razprav, so splošno uporabljena in priznana naslednja:

    Modro obdobje (1901–1904); temačne, modro tonirane slike, nastale pod vplivom potovanja v Španijo in prijateljeve smrti. Na njih so pogosto upodobljeni akrobati, harlekini, prostitutke, berači in umetniki.

    Rožnato obdobje (1905–1907), ki ga zaznamuje optimističen stil slikanja z rožnato in oranžno barvo. Na teh slikah so ponovno upodobljeni harlekini. V tem obdobju je v Parizu spoznal Fernande Olivier, ki se je preživljala kot model za slikarje in kiparje; v Picassovem delu se odraža vpliv njune romantične zveze.

    Afriško obdobje (1908–1909), v katerem je nastala slika Les Demoiselles d'Avignon (Avignonske gospodičine), ena prvih kubističnih slik.

    Analitični kubizem (1909–1912), slikarski stil, ki ga je razvil skupaj z Braque-om, uporabljala sta monokromno tehniko, predvsem rjavih barvnih tonov. Predmete, ki sta jih slikala, sta »analizirala« v smislu oblik. Dela obeh slikarjev iz tega obdobja so si močno podobna.

    Sintetični kubizem (1912–1919); uporaba kolaža in izrezanega papirja, prvi primer uporabe kolaža v slikarski umetnosti.

Veliki umetnik je ustvarjal tudi kipe, s katerimi je postavil nove mejnike ustvarjanje, npr. Bikova glava, ki jo je sestavil iz odpadnih kosov serijskih elementov dvokolesa. Genialni ustvarjalec je isti motiv pogosto ustvaril v različnih tehnikah, od risbe do slike, iz keramične vaze v kip in nazaj.

Picassova umetnost je predstavljala vedno iskanje inovativnih oblik in vzorcev, tako da med njegovimi deli najdemo od zgodnjih ekspresionističnih slik (Življenje - 1903), do revolucionarnih Avignonskih gospodičen (1907) pa dela analitičnega in sintetičnega kubizma, neoklasicizma, surealizma in drugih.

Picasso je bil politično zelo aktiven slikar. V Španski državljanski vojni se je postavil na stran republikancev in jasno izrazil svoj odpor do naslija, posebej and civilnim prebivalstvom. Njegova najbolj znana slika in ikona tega obdobja je črno bela Guernica. Posebno knjigo o tej sliki in dogajanju okoli nje je napisal Tomaž Brejc.
Umetniška zapuščina

Picasso je imel veliko svojih slik ob smrti pri sebi, ker mu jih zaradi financ ni bilo treba prodajati. Imel je tudi veliko zbirko del drugih znanih umetnikov, tudi sodobnikov, kot je Henri Matisse, s katerim je prijateljeval. Ker Picasso ni pustil oporoke, so bile ob njegovi smrti plačane dajatve (davek na nepremičnino) do francoske države z deli iz njegove zbirke. Ta dela tvorijo jedro zbirke Muzeja Picasso v Parizu. Njegovi sorodniki so v letu 2003 odprli Picassov muzej v njegovem rojstnem kraju Málagi v Španija (Museo Picasso Malaga).

Museu Picasso v Barceloni hrani mnoga njegova zgodnja dela ko je ustvarjal in živel v Španiji, vključno številna redko videna dela, ki razkrivajo njegovo klasično tehniko. Muzej ima tudi številne natančne in podrobne študije figuric izdelane v mladosti pod očetovi vodstvom, kot tudi obsežno zbirko Jaime Sabartésa, njegovega dobrega prijatelja in osebnega tajnika.

Nekatere Picassove slike uvrščajo med najdražje slike na svetu. Garçon à la pipe je bila prodana za 104 milijone dolarjev pri Sotheby 4. maja 2004. Portret Dore Maar so prodali za 95,2 milijona dolarjev pri Sotheby 3. maja 2006.[5] Dne 4. maja 2010 je bila Nu au Plateau de Sculpteur prodana pri Christie za $ 106.500.000 in tako dalje. Od leta 2004 dalje, Picasso kotira najvišje po prodaji del na dražbah. Več njegovih del je bilo tudi ukradenih. V registru Art Loss je 550 njegovih del navedenih kot manjkajočih.[6]

Picasso Administration deluje kot uradni lastnik. Copyright predstavnik ZDA za Picasso Administration pa je Rights Society Artists.[7]

Leta 1996 je v filmu Surviving Picasso, Picassa upodobil igralec Anthony Hopkins. Picasso je tudi lik v filmu Picasso at the Lapin Agile, Steva Martina (1993).

    Poštna znamka, USSR, 1973

    Musée Picasso, Pariz (Hotel Salé, 1659)

    Museu Picasso v gotski palači na ulici Montcada v Barceloni

    Picassov spomenik v Halmstadu


Viri in sklici

http://www.nytimes.com/2009/05/24/travel/24cultured.html
Zapis #118594206 // Gemeinsame Normdatei — 2012—2015. Pridobljeno dne 24 junij 2015.
http://de.wikipedia.org/wiki/On-Line_Picasso_Project
Navedeno po On-Line Picasso Project, Robinson 1999, S. 10, und Habarta 2000, S. 77
"Picasso portrait sells for $95.2 million". Pridobljeno dne 4 May 2006.
Revealed: The extraordinary security blunders behind Paris art gallery heist The Daily Mail

    Most frequently requested artists list of the Artists Rights Society

    Nathaniel Harris, Pablo Picasso, življenje in delo, Mladinska knjiga, 1996, ISBN 86-11-14564-X

Glej tudi

    seznam španskih slikarjev
    seznam španskih grafikov
    seznam španskih kiparjev

Zunanje povezave
	Wikinavedek vsebuje navedke o temi: Pablo Picasso
	Wikimedijina zbirka ponuja več predstavnostnega gradiva o temi: Pablo Picasso

    Picasso Art Gallery
    Uradna spletna stran Pabla Picassa (angleščina)

Victor Hugo
Iz Wikipedije, proste enciklopedije
Victor Hugo
Portret
Victor Hugo
Rojstvo 	Victor Marie Hugo
26. februar 1802[1][2][3]
Besançon[4]
Smrt 	22. maj 1885[1][2][3] (83 let)
Pariz[5]
Državljanstvo 	Flag of France.svg Francija
Poklic 	pesnik, politik, dramatik, romanopisec, risar, libretist, esejist, pisec memoarov in pisatelj
Podpis 	Victor Hugo Signature.svg

Victor-Marie Hugo, francoski pisatelj, pesnik, dramatik, akademik in državnik, * 26. februar 1802, Besançon, Franche-Comté, † 22. maj 1885, Pariz, Francija.

Hugo velja za najbolj vplivnega romantičnega pisatelja 19. stoletja. S svojimi deli je poživil in razširil francoski literarni jezik.

Vsebina

    1 Življenje
    2 Dela
    3 Sklici
    4 Glej tudi
    5 Zunanje povezave

Življenje

Med leti 1841 in 1885 je bil član francoske akademije. Ker je bil nasprotnik Napoleona III., je dolga leta preživel v izgnanstvu, zagovarjajoč demokracijo in republiko.
Dela

    romani
        Nesrečniki,
        Notredamski zvonar,
        Leto strahote ...

    drame
        Hernani,
        Kralj se zabava ...

(obe je na besedilo Piaveja uglasbil Giuseppe Verdi)
Sklici

http://www.senat.fr/senateur-3eme-republique/hugo_victor1354r3.html
Zapis #118554654 // Gemeinsame Normdatei — 2012—2015. Pridobljeno dne 13 avgust 2015.
Bibliothèque nationale de France Pridobljeno dne 10 oktober 2015.
Zapis #118554654 // Gemeinsame Normdatei — 2012—2015. Pridobljeno dne 10 december 2014.

    Zapis #118554654 // Gemeinsame Normdatei — 2012—2015. Pridobljeno dne 30 december 2014.

Glej tudi

    seznam francoskih pisateljev
    seznam francoskih dramatikov
    seznam francoskih akademikov
    seznam članov Académie française

Zunanje povezave
Johann Wolfgang von Goethe
Iz Wikipedije, proste enciklopedije
(Preusmerjeno s strani Goethe)
Picto infobox auteur.png
Johann Wolfgang von Goethe
*
Rojstvo: 	28. avgust 1749
Frankfurt na Majni, Sveto rimsko cesarstvo
Smrt: 	22. marec 1832 (82 let)
Weimar, vojvodina Saxe-Weimar-Eisenach
Poklic(i): 	pesnik, dramatik, politik, znanstvenik in filozof
Narodnost: 	Zastava Nemčije nemška
Literarno gibanje: 	Viharništvo; Weimarska klasika
Pomembnejša dela: 	npr. Faust; Trpljenje mladega Wertherja; Učna leta Wilhelma Meistra
Vplivi: 	Gellert, Hafez, Herder, Homer, Klopstock, Lessing, Ossian, Rousseau, Schiller, Shakespeare, Spinoza, Winckelmann
Vplival(a) na: 	Iqbal, Lamarck, Darwin, Hegel, Schelling, Schopenhauer, Carlyle, Kierkegaard, Nietzsche, Nikola Tesla, Turgenev, Steiner, Mann, Hesse, André Gide, Cassirer, Jung, Spengler, Wittgenstein, Grass, Ikeda, Grigol Robakidze, Thomas Pynchon
Podpis: 	Goethe Signature.svg

Johann Wolfgang von Goethe, nemški pisatelj, pesnik, dramatik, politik, znanstvenik in filozof, * 28. avgust 1749, Frankfurt na Majni, Nemčija, † 22. marec 1832, Weimar, Nemčija.

Bil je ena osrednjih osebnosti evropske predromantične književnosti, leta 1782 je bil povzdignjen v plemiški stan.
Johann Wolfgang von Goethe leta 1775

Poleg tega je raziskoval in objavljal na različnih naravoslovnih področjih. Od leta 1776 je na weimarskem dvoru opravljal različne politične in administrativne funkcije. Goethejevo literarno delo obsega pesmi, drame, pripovedna dela (v verzih in prozi), avtobiografske, estetske, umetnostne in literarno teoretske kot tudi naravoslovne spise. Tudi njegova obširna korespondenca je zelo pomembna. Goethe je bil začetnik in najpomembnejši predstavnik viharništva. V celotni Evropi je zaslovel z romanom »Trpljenje mladega Wertherja«. Kasneje se je vsebinsko in formalno obrnil k idealom antike in je od leta 1790 naprej skupaj s Friedrichom Schillerjem veljal za najpomembnejšega predstavnika weimarske klasike. V svoji visoki starosti je tudi v tujini veljal za predstavnika duhovne Nemčije. Medtem ko je spoštovanje do Goetheja po njegove smrti sprva upadlo, je v Nemškem cesarstvu od leta 1871 predstavljal »simbol nemške narodne zavesti«. Pri tem pa niso častili samo dela, temveč tudi osebnost književnika, katerega način življenja je bil vselej vreden posnemanja. Do danes velja Goethe za najpomembnejšega nemškega književnika, njegovo delo pa prištevamo med vrhunce svetovne literature.

Na njegovo književno delo so močno vplivale številne ljubezenske zveze. Imel naj bi vsaj 30 različnih deklet.

Vsebina

    1 Življenje
        1.1 Rojstvo in mladost
        1.2 Študij in prvo literarno ustvarjanje
            1.2.1 Leipzig
        1.3 Minister v Weimarju
        1.4 Obdobje weimarske klasike
            1.4.1 Odnos s Christiane Vulpius
            1.4.2 Uradne funkcije in politika
        1.5 Smrt
    2 Dela
    3 Zunanje povezave
    4 Glej tudi

Življenje
Rojstvo in mladost

Johann Wolfgang von Goethe je bil rojen 28. avgusta 1749 v današnji Goethejevi hiši v ulici »Großer Hirschgraben« v Frankfurtu. Njegov oče Johann Caspar Goethe (1710–1782) svojega pravniškega poklica ni opravljal, temveč se je preživljal s prihodki od svojega premoženja, ki so kasneje tudi njegovemu sinu omogočili finančno preskrbljenost. Kot izobraženca ga je zanimalo veliko stvari. Bil je strog in pedanten, kar je v družini povzročalo veliko konfliktov. Goethejeva mama, Catharina Elisabeth Goethe, rojena Textor (1731–1808), je izvirala iz premožne in ugledne družine v Frankfurtu, saj je njen oče deloval kot župan. Radoživa in družabna gospa se je s 17 leti poročila s takrat 38-letnim svetnikom Goethejem. Po Johannu Wolfgangu so se jima rodili še štirje otroci, od katerih je le malo mlajša sestra Cornelia preživela otroštvo. Z njo je imel Goethe tesen in zaupen odnos. Oba sta bila zelo izobražena. Od leta 1756 do 1758 je Johann Wolfgang obiskoval javno šolo. Za tem je oba s sestro poučeval tako njun oče kot tudi domači učitelj. V učnem načrtu so bili: francoščina, angleščina, italijanščina, latinščina, grščina, naravoslovni predmeti, religija in risanje. Poleg tega se je Goethe učil še igranja čela in klavirja, jahanja, mečevanja in plesa.

Že zgodaj je stopil v stik z literaturo. Začelo se je z maminimi pravljicami za lahko noč in branju biblije v pobožni, luteransko – protestantski družini. Za božič leta 1753 je od svoje babice v dar prejel gledališče ročnih lutk. Za slednje je napisal svoje prve prizore, ki jih je z navdušenjem uprizarjal skupaj s prijatelji. Doma je veliko bral, saj je imel njegov oče knjižnico z okoli 2000 knjigami. Tako se je Goethe med drugim že kot otrok seznanil z ljudsko knjigo dr. Fausta. V obdobju sedemletne vojne je bil od leta 1759 do 1761 pri Goethejevi družini nastanjen francoski oficir. Prav njemu in spremljajoči igralski skupini dolguje slavni nemški književnik zahvalo za svoje prvo srečanje s francosko dramatiko.
Študij in prvo literarno ustvarjanje
Leipzig

Na zahtevo očeta je začel jeseni leta 1765 študirati pravo v Leipzigu. V nasprotju s starofrankovskim Frankfurtom je bil Leipzig odprto in svetovljansko mesto. Da bi ga njegove someščanke in someščani sprejeli, je moral svoj način oblačenja in olike prilagoditi elegantnemu stilu življenja. Zelo kmalu je začel zanemarjati svoj študij. Raje kot to je obiskoval predavanja iz poetike pri Christianu Fürchtegottu Gellertu, ki pa nad poetičnimi poizkusi svojega učenca nikakor ni bil navdušen. Velikega pomena zanj je bilo srečanju s slikarjem Adamom Friedrichem Oeserjem, pri katerem je nadaljeval pouk risanja in preko katerega se je seznanil z učnimi pristopi Johanna Joachimom Winckelmanna in njegovim antičnim umetnostnim idealom. Poleg tega je Oeser spodbujal tudi Goethejevo razumevanje umetnosti in njegov kritičen pogled na umetnost. Pri bakrorezcu se je izučil tehnike lesoreza in jedkanice.

Kot 16 in 17-leten je užival v svobodi daleč stran od doma. Obiskoval je gledališke predstave ali pa je večere preživljal s prijatelji ob pivu, npr. v Auerbachovi kleti. V času bivanja v Leipzigu se je prvič zaljubil. Romanca z obrtnikovo hčerko Käthchen Schönkopf se je sporazumno po dveh letih končala. Izbruh čustev je vplival na njegov stil pisanja; če je prej pisal pesmi v brezhibnem stilu rokokoja, je bil ta sedaj svobodnejši in burnejši. Zbirka 19 pesmi, ki jih je prepisal in ilustriral Goethejev prijatelj Ernst Wolfgang Behrisch, je izšla v knjigi ''Annette''.

Njegova naslednja pesemska zbirka Nove pesmi iz leta 1769 je bilo prvo natisnjeno Goethejevo delo. Julija leta 1768 je obolel za hemoptizo (najverjetneje tuberkulozo). Ko je bil spet pri močeh, se je v avgustu vrnil domov.
Minister v Weimarju
Goethe pri 38. letih, naslikala Angelika Kauffmann 1787

Novembra 1775 je Goethe prispel v Weimar. Glavno mesto vojvodine Saške-Weimar-Eisenach je štelo okrog 6.000 prebivalcev (vojvodina okrog 100.000) in je bilo po zaslugi vojvodove mame Anne Amalie na tem, da se razvije v kulturno središče. Goethe si je hitro pridobil zaupanje vojvode. Ko mu je ta predlagal možnost sodelovanja pri vodenju države, je po kratkem obotavljanju nalogo vendarle sprejel. Do tega ga je gnala potreba po praktično-učinkoviti dejavnosti: »Četudi bi bilo le nekaj let, je še vedno bolje kot nedejavno življenje doma, kjer tudi pri najboljši volji nimam kaj početi. Tukaj imam vendar nekaj vojvodin pred sabo«.
Obdobje weimarske klasike
Odnos s Christiane Vulpius

Nekaj tednov po vrnitvi iz Italije se je zapletel v odnos s 23-letno Christiane Vulpius, ki je kmalu postala njegova življenjska sopotnica. Decembra leta 1789 se jima je rodil sin August, sledili so še 4 otroci, ki pa niso živeli več kot nekaj dni. Christiane je bila slabo izobražena in je odraščala v skromnih razmerah, zato je weimarska družba, v katero je Goethe zahajal, ni sprejela. Veljala je za prostaško in zabave željno, vstop v elitno družbo pa ji je otežil tudi slab socialni položaj. Goethe je cenil njeno čisto in veselo naravo. V zvezi s svojim „malim Eroticonom“, kot jo je poimenoval, je ostal vse do njene smrti leta 1816 in ji s poroko leta 1806 olajšal družbeni položaj.
Uradne funkcije in politika

Po vrnitvi ga je vojvoda razrešil večine uradnih dolžnosti, mesto v svetu in s tem možnost političnega vplivanja pa je vendarle obdržal. Prevzel je vrsto nalog s kulturnega in znanstvenega področja, pri tem pa tudi vodstvo šole risanja in nadzor nad javnim gradbeništvom. Od leta 1791 do 1817 je vodil weimarsko dvorno gledališče – nalogo, ki je terjala veliko časa. Pristojen je bil za vse zadeve - od izbire prizorov, njenih uprizoritev do finančnega načrtovanja. Poleg tega je Goethe ob priložnostih deloval tudi kot svetovalec na Univerzi Jena, ki je spadala pod vojvodino. Njegovo sodelovanje dolguje zahvalo številnim priznanim profesorjem, kot so: Johann Gottlieb Fichte, Georg Wilhelm Friedrich Hegel, Friedrich Schelling in Friedrich Schiller. Po tem, ko mu je bil leta 1807 dodeljen nadzor nad univerzo, se je Goethe zavzemal predvsem za izgradnjo naravoslovne fakultete. K njegovim zadolžitvam je spadalo tudi trimesečno potovanje v Benetke leta 1790, z namenom, da bi šel iskat vojvodovo mamo, ki se je vračala iz Italije. Navdušenje nad prvim potovanjem po Italiji se ni ponovilo, saj je sedaj razočarano opazil tudi politične in socialne nepravilnosti v državi.

1789 je Evropo pretresla Francoska revolucija, ki ji je Goethe nasprotoval. Bil je zagovornik postopnih reform in se je zaradi nasilnih izgredov ob spremstvu revolucij čutil odrinjenega. Po drugi strani je za to krivil »Ancien regime«. Ozirajoč se nazaj je kasneje rekel:

    Poleg tega sem bil popolnoma prepričan, da za kakršnokoli veliko revolucijo nikoli ni kriv narod, temveč oblast. Do revolucije nikakor ne more priti, če so vlade vedno pravične in pozorne, tako, da se jim izognejo s sodobnimi izboljšavami in spremembami in se ne upirajo toliko časa, da bi bilo potrebno izsiliti spremembe od spodaj.

1792 je Goethe na vojvodovo željo sodeloval v prvi koalicijski vojni proti revolucionarni Franciji. Kot opazovalec je bil tri mesece priča bedi in nasilju vojne, ki se je končala s francosko zmago. Poleti 1793 je bil na željo vojvode ponovno tri mesece na poti, da bi sodoživljal obleganje Mainza. 1796 je vojvodina pristopila k prusko-francoskemu separatnemu miru Basla. Sledilo je 10-letno mirno obdobje, ki je v središču – zaradi vojnih dogodkov – pretresene Evrope omogočila razcvet weimarske klasike.
Smrt

22. marca 1832 je Goethe umrl domnevno zaradi srčnega infarkta. Ni dokazano, da naj bi se njegove zadnje besede glasile: „Več svetlobe!“ Izjava namreč izvira od njegovega zdravnika Carla Vogla, ki se v tistem trenutku ni zadrževal v sobi, kjer je Goethe umrl. Goethe je bil 26. marca pokopan v grobnici v Weimarju.
Dela

Goethe je bil vsestranski književnik - pisatelj, pesnik in dramatik. Najpomembnejša dela so prevedena tudi v slovenščino:

Njegovi najpomembnejši romani:

    Trpljenje mladega Wertherja, 1774 (Die Leiden des jungen Werthers) - sentimentalni pisemski roman
    Učna leta Wilhelma Meistra, 1795 (Wilhelm Meisters Lehrjahre)
    Popotna leta Wilhelma Meistra, 1821, (Wilhelm Meisters Wanderjahre)

Njegovo najpomembnejše delo je dramska pesnitev Faust, ki je izšla v dveh delih (1808 in 1833). Nastajala je skoraj 60 let. Govori o srednjeveškem magu Faustu, ki želi doseči vse znanje. Skuša ga hudič v podobi duha Mefista. Faust na koncu spozna, da je smisel življenja v pomoči ostalim ljudem.

Pomembna je tudi Goethejeva lirika. Njegove pesmi so izšle v več pesniških zbirkah. Ena najlepših pesmi je Popotnikova nočna pesem. Ukvarjal pa se je tudi s parabolami. Znane so predvsem njegove parabolične balade iz let, ko je deloval v Weimarju (»Weimarska klasika«), npr. Der Schatzgräber (slovenski prevod: V risu).
Zunanje povezave
	Wikimedijina zbirka ponuja več predstavnostnega gradiva o temi: Johann Wolfgang von Goethe
	Wikinavedek vsebuje navedke o temi: Johann Wolfgang von Goethe

    Oddaja RTV Slovenija: Knjiga mene briga - Johann Wolfgang von Goethe: Poezija in resničnost

Glej tudi

    Nemška književnost
    Seznam nemških pesnikov
    Seznam nemških pisateljev
    Seznam nemških filozofov


Gustav II Adolf 	 Ta biografski članek je škrbina. Pomagaj Wikipediji in ga razširi.
Kategorije:

    Biografske škrbineRojeni leta 1749Umrli leta 1832Nemški dramatikiNemški filozofiFilozofi 18. stoletjaFilozofi 19. stoletjaNemški književnikiNemški pesnikiNemški pisateljiNemški politikiNemški znanstvenikiNemški prostozidarjiDiplomiranci Univerze v LeipziguČlani Bavarske akademije znanosti in umetnostiNemški akademikiLjudje, po katerih so poimenovali asteroidLjudje, po katerih so poimenovali mineralIlluminatiLjudje, po katerih so poimenovali žival
William Shakespeare
Iz Wikipedije, proste enciklopedije
(Preusmerjeno s strani Shakespeare)
Picto infobox auteur.png
William Shakespeare
*
Chandosov portret, neznan umetnik, Narodna galerija portretov, London.
Rojstvo: 	krščen 26. aprila 1564 (datum rojstva neznan)
Stratford-upon-Avon, Warwickshire, Angleško kraljestvo
Smrt: 	23. april 1616
Stratford-upon-Avon, Warwickshire, Anglija
Poklic(i): 	dramatik, pesnik, igralec
Podpis: 	Shakespeare-WillSignature3.png

William Shakespeare, angleški dramatik, * krščen 26. aprila 1564, Stratford-upon-Avon, grofija Warwickshire, Anglija, † 23. april 1616 (julijanski koledar), 3. maj 1616 (gregorijanski koledar), Stratford-upon-Avon.

William Shakespeare je največji angleški dramatik, ki je bil še za časa svojega življenja priznan in cenjen književnik in gledališki igralec. Priznani angleški književniki v naslednjih stoletjih kot so John Milton, John Dryden in Alexander Pope so mu izkazovali spoštovanje in ga častili kot univerzalnega genija, ki je s svojim delom zasenčil svoje sodobnike, nekateri so mu celo pripisovali sijaj božanskega. Nobeden od kasnejših posvetnih in svobodomiselnih pisateljev ni vplival v tako velikem deležu na svetovno kulturo kot ravno William Shakespeare.

Glede na zgodovinske nejasnosti in biografske pomanjkljivosti se že več kot stoletje pojavlja t.i. shakespearejansko vprašanje, ki izraža dvom do avtorstva izjemnega književnega opusa, ki ga pripisujemo Shakespeareu. Številni analitiki, ki so raziskovali slog njegove govorice, so prišli do različnih zaključkov. Danes med literarnimi zgodovinarji velja skoraj konsenz, da Shakespeareovo avtorstvo ni sporno.[1]

Vsebina

    1 Življenje
        1.1 Mladost
        1.2 Kariera
        1.3 Teorija o zaroti
        1.4 Vrnitev v Stratford
    2 Shakespearovo družinsko drevo
    3 Značilnosti Shakespearovih gledaliških iger
    4 Književni opus
        4.1 Komedije
        4.2 Zgodovinske gledališke igre
        4.3 Tragedije
        4.4 Tragikomedije
        4.5 Soneti
        4.6 Časovna preglednica Shakespeareovih del
    5 Opombe
    6 Glej tudi
    7 Zunanje povezave

Življenje
Mladost

Shakespeare se je po nekaterih predvidevanjih rodil 23. aprila leta 1564, v srednji Angliji v Stratfordu na reki Avon, Johnu in Mary Shakespeare[2]. Datum rojstva ni natančen, ker so včasih vodili le evidenco o krstih. William je bil krščen 26. aprila v cerkvi Svete trojice v Stratfordu.[3] Ena izmed teorij navaja, da so bili njegovi predniki kmetje in ovčerejci. Oče John naj bi bil priznan trgovec in obrtnik, mestni svetnik, kasneje tudi župan in sodnik. Drugi viri navajajo, da je bil poljedelec, tretji, da je bil rokavičar in četrti celo, da je bil mesar. Nekaj časa naj bi bil skrbnik javnega reda in straže, zakladnik, svetovalec in leta 1568 celo vodja tržne uprave. Williamova mati Mary je izhajala iz bogate kmečke družine. William je bil tretji izmed devetih otrok in najstarejši sin[4]. Otroštvo je preživelo le pet otrok (trije so zgodaj umrli, tako da so Williamu ostali le štirje bratje in sestra Joan). Gledališču se je poleg Williama posvetil tudi njegov šestnajst let mlajši brat Edmund, gledališki igralec, ki pa je umrl že pri sedemindvajsetih letih.

Mali William naj bi bil že pri štirih letih očaran z nastopaškim bliščem okoli svojega očeta, mestnega svetnika, odetega v čudovita škrlatna oblačila in z dvema rjavo-rumeno odetima služabnikoma, ki sta nosila žezlo ter ga spremljala na sejmih in mestnih prireditvah. Nekaj let kasneje je začel obiskovati domačo šolo, kjer je dobil prva znanja, šolanje pa nadaljeval v novi klasični gimnaziji King's New School[5][6]. Nekateri njegovi biografi menijo, da je bil bolj slab učenec in imel težave s koncentracijo. Vendar kljub temu je pridobil temeljno znanje latinščine[7], francoščine, italijanščine, grščine in morda tudi španščine. Shakespeare je zaradi pomanjkanja denarja zapustil šolo pri petnajstih in ni nadaljeval šolanja na univerzi. Kaj se je potem dogajalo z njim, ni znano. Nekateri ga že omenjajo kot igralca, ki se je pojavljal v nekaterih uličnih gledaliških prireditvah. Leta 1582 se je kot osemnajstleten mladenič poročil z osem let starejšo Anne Hathaway. Biografi navajajo, da je bila poroka prisiljena, brez privoljenja nevestinih staršev in Williama ni posebej osrečila. Anne mu je rodila tri otroke, hčerko Susanno leta 1583 ter dvojčka Hamneta in Judith leta 1585.
Ponovno postavljeno Gledališče Globe v Londonu ob reki Temzi
Kariera

Čeprav se je gledališka in pisateljska kariera Williama Shakespeara odvijala v Londonu, je njegova družina ostala in živela v Stratfordu. Ni znano, kolikokrat se je za časa bivanja v Londonu vračal v Stratford, toda čutil je veliko pripadnost Stratfordu in okolju, iz katerega je izhajal. Razlog za Shakespeareov odhod v London ni znan. Predvideva se, da je odšel kmalu po rojstvu dvojčkov, leta 1586, zaradi bojazni pred kaznijo zaradi krivolova. V Londonu je najprej delal v gledališču kot pomožni delavec, nato pa se je preživljal kot igralec, režiser, dramaturg in dramski pisec. Prvi pisni dokument, ki govori o njegovem delu v Londonu, datira v leto 1592[8]. Gre za pamflet, v katerem je takrat cenjeni romanopisec in dramatik Robert Greene napadel mladega književnega povzpetneža in »krpača dramskih del« - Williama Shakespeara. Od leta 1594 pa do konca svoje kariere je bil Shakespeare član gledališke skupine Lord Chamberlain's Men, ki se je leta 1603, ko je postal njen pokrovitelj kralj Jakob I., preimenovala v King's Men[9].

V letih prvega velikega literarnega vzpona pa ga je v zasebnem življenju verjetno precej pretresla smrt (1596) enajstletnega sina Hamneta. Nekateri povezujejo Hamnetovo ime celo z nastankom tragedije Hamlet. Dva meseca po Hamnetovi smrti si je oče John gmotno spet opomogel, saj je družina dobila pravico do grba. Da se je stanje Shakespearov popravilo in da so bili s podelitvijo grba povzdignjeni v plemiški stan, je nedvomno pripomogel tudi William z zvezami, ki si jih je medtem pridobil v Londonu. Verjetno pa si je z gledališkim poslom zelo opomogel[10], ker si je lahko leta 1597 kupil hišo v Stradfordu na Novem trgu, kjer je pozneje skušal v miru preživeti zadnja leta svojega življenja. Leta 1599 je zavzel eno vodilnih mest v gledališču Globe, medtem ko je bil že desetletje delničar gledališča Blackfriars. Vsa naslednja leta je tudi vztrajno dokupoval zemljo in nepremičnine v Stratfordu. Ko sta brata Burbadge prevzela gledališče »Globe«, ki je postalo najznamenitejše angleško gledališče v elizabetinski dobi, se jima je pridružil kot delniški solastnik.

O tem, kaj je sprva počel v Londonu, obstajajo prav tako nasprotujoča si mnenja. Pravijo, da je v začetku varoval konje gospôdi, ki je prihajala h gledališkim predstavam, kmalu je bil v gledališču pomočnik, igralec manjših vlog, nato prirejevalec iger, leta 1592 pa je postal nevaren tekmec tedanjim dramatikom. Tega leta so v Londonu uprizorili njegovega Henrika VI, leta 1593 pa je Shakespeare javno stopil v takratni londonski svet književnikov, ko je izdal epsko pesnitev »Venera in Adonis«. Leta 1594 je izdal svojo drugo epsko pesnitev »Lukrecijo«. Shakespeare je kmalu dobil zaščitnike in prijatelje. Kot opazovalec se je lahko udeleževal zabav in učenih pogovorov in tako dobival vpogled v plemiško življenje. Njegova veljava v gledališču je postajala vse, tako se je 1598 njegovo ime začelo pojavljati na plakatih.[11] Postal je delničar v svoji gledališki skupini in kot pisatelj tragedij in komedij doživljal uspehe pri navdušenem občinstvu. V tem času je napisal tragedijo »Romeo in Julija«, komedijo »Sen kresne noči«, nato je sledil »Beneški trgovec« in »Julij Cezar« ter veseloigre »Mnogo hrupa za nič«, »Kakor vam drago« in »Kar hočete«.
Teorija o zaroti

Obstaja teorija, da je bil leta 1601 skupaj s prijateljema grofom Essexom in grofom Southamptonom udeležen v neuspeli zaroti proti kraljici Elizabeti I. Zarota, v katero je bilo vpletenih več plemičev, je bila izdana in sodišče je vse ostro kaznovalo – številnim, med njimi tudi grofu Essexu, so odsekali glavo, Southamptona pa so zaprli. V nevarnosti je bil tudi Shakespeare, ker so zarotniki dan pred napadom naročili uprizoritev njegove kraljevske kronike Rihard II. v gledališču Globe, da bi tako pri ljudeh povečali pripravljenost na upor (v drami je prikazan umor nesposobnega kralja). V vsakem primeru so ti dogodki gotovo vplivali na dela, ki jih je napisal v naslednjih letih in ki jih zaznamuje pesimizem, to so tragedije »Othello«, »Kralj Lear«, »Macbeth«, »Timon Atenski«, »Koriolan« in druge.
Shakespeareov podpis v oporoki

Po naravni smrti kraljice Elizabete je prišel na oblast novi kralj Jakob I., sin Marije Stuart, ki je zarotnike pomilostil. Kralj je dal dovoljenje, da se sme v gledališčih uprizarjati kakršnekoli gledališke igre od tragedij, pa do pastoralov. Shakespearov položaj se je pod novim kraljem dokončno utrdil in v letih od 1598 do 1609 je napisal veliko sonetov. Le-ti sodijo med njegova pomembnejša dela.
Vrnitev v Stratford

Nihče ne ve, zakaj je skoraj petdesetletni Shakespeare okrog leta 1612-1613 zapustil London in se vrnil v rojstni kraj. Morda se je vsega naveličal, ter je hotel uživati v miru, kar si je zaslužil gmotno in moralno. Tudi slave je imel takrat že dovolj, saj ga je zgodovinar Camden že leta 1605 imenoval za genija takratnega časa. Morda se je dokončno preselil v Stratford šele po 29. juniju 1613. leta, ko je med predstavo «Henrika VIII.« zgorelo gledališče »Globe«. 10. februarja 1616 je bil že na svatbi svoje hčere Judite, petnajst dni po tem pa je že naredil oporoko. Za glavna dediča je določil hčer Suzano in njenega moža zdravnika dr. Johna Halla. Judita je dobila 300 funtov, obdaril pa je tudi sestro in druge sorodnike ter prijatelje. Žena Ana pa je dobila le posteljo in še to ne najboljšo. Celo revežem je zapustil več kot njej. To je kazalo, da se nista razumela, k čemur so pripomogla tudi leta, saj je bila od njega starejša osem let.
Napis na nagrobniku

Shakespeare po letu 1614 ni več odšel iz Stratforda. Začel je bolehati in na svoj domnevni rojstni dan, 23. aprila leta 1616, je umrl v starosti 52 let[12]. Pokopan je v stratfordski cerkvi. V nagrobno ploščo, pod katero leži, so vklesani štirje stihi, ki bi jih naj sam napisal in ki se v proznem prevodu glasijo: »Dobri prijatelj, Jezusu na ljubo ne grebi po prahu, ki je tu zaprt. Blagoslovljen mož, ki prizanaša tem kamnom, in preklet bodi vsak, ki bi vznemirjal moje kosti«. V steno na levi pa je v marmor vklesan njegov kip s papirjem in peresom ter v skrbno izklesani gosposki obleki.
Shakespearovo družinsko drevo
 
	
 
	
 
	
 
	
 
	Richard
Shakespeare 	
 
	
 
	
 
	
 
	
 
	
 
	
 
 
	
 
	
 
	
 
	
 
	
 
	
 
	
 
	
 
	
 
	
 
	
 
	
 
		
 
	
 
 
	
 
	
 
	
 
	
 
	John
Shakespeare 	
 
	
 
	
 
	Mary
Arden 	
 
	
 
	
 
 
	
 
	
 
	
 
 
	
 
	
 
	
 
	
 
	
 
	
 
	
 
	
 
	
 
	
 
	
 
	
 
	
 
	
 
	
 
	
 
	
 
	
 
	
 
	
 
	
 
	
 
	
 
	
 
	
 
	
 
	
 
	
 
 
	
 
	
 
	
 
	
 
	
 
	William
Shakespeare 	
 
	Anne
Hathaway 	
 
	Joan
Shakespeare 	
 
	William
Hart
 
	
 
	
 
 
	
 
	
 
	
 
	
 
	
 
	
 
	
 
	
 
	
 
	
 
	
 
	
 
	
 
	
 
	
 
	
 
	
 
	
 
	
 
	
 
	
 
	
 
	
 
	
 
	
 
	
 
	
 
	
 
	
 
John
Hall 	
 
	Susanna
Shakespeare 	
 
	Hamnet
Shakespeare 	
 
	Judith
Shakespeare 	
 
	Thomas
Quiney 	
 
	
 
 
	
 
	
 
 
	
 
	
 
	
 
	
 
	
 
	
 
	
 
	
 
	
 
		
 
	
 
 
	
 
	Elizabeth Hall
Barnard 	
 
	
 
	
 
	
 
	
 
		
 
Značilnosti Shakespearovih gledaliških iger

Shakespeare je gledališke igre pisal za uprizoritve in ne za knjižne izdaje. Zaradi pomanjkljive dramatikove skrbi za svoje delo je bilo kasneje izredno težko določiti časovno zaporedje nastanka posameznih dram. Svoja dela je pisal v skladu z renesančno tradicijo – v blankverzu (za katerega je značilen deset ali enajstzložni jambski ritem), ki ga prekinjajo zdaj rimani verzi zdaj proza, vmes pa so vključene tudi pesmi.

Ustvarjanje Williama Shakespeara lahko razdelimo na tri glavna obdobja:

    zgodnje obdobje, ki je trajalo približno od leta 1590 do leta 1601. V tem obdobju je pisal v glavnem komedije in zgodovinske igre, napisal pa je tudi tri zgodnje drame (Tit Andronik, Romeo in Julia, Julij Cezar).
    osrednje obdobje, ki je trajalo nekako od leta 1601 do 1608, je čas nastanka velikih Shakespearovih tragedij: Hamlet, Kralj Lear, Macbeth in Othello. Nastajale so tudi problemske igre, kot so npr. Kakor vam drago, Troilus in Kresida.
    pozno obdobje, v katerem je Shakespeare ustvarjal tragikomedije, t.j. resne igre, ki se srečno končajo (Zimska pravljica, Vihar ...).

Književni opus

Skupni opus obsega 37 gledaliških iger in 154 sonetov.
Komedije

William Shakespeare je napisal trinajst komedij, ki so kljub visoki umetniški kvaliteti ostale v senci njegovih tragedij. To so:

    Komedija zmešnjav
    Ukročena trmoglavka
    Ljubezni trud zaman
    Dva gospoda iz Verone
    Sen kresne noči
    Beneški trgovec
    Mnogo hrupa za nič
    Kakor vam drago
    Dvanajsta noč ali Kar hočete
    Vesele žene Windsorske
    Troilus in Kresida
    Dober konec vse povrne
    Milo za drago

Zgodovinske gledališke igre

(13)

    Henrik VI., prvi, drugi in tretji del
    Rihard III
    Kralj John
    Rihard II.
    Kralj Henrik IV., prvi in drugi del
    Henrik V.
    Julij Cezar
    Henrik VIII.
    Antonij in Kleopatra
    Koriolan

Tragedije

    Tit Andronik
    Romeo in Julija
    Hamlet
    Othello
    Kralj Lear
    Macbeth

Tragikomedije

    Timon Atenski
    Cimbolin
    Zimska pravljica
    Vihar

Soneti

William Shakespeare je napisal tudi okrog 154 sonetov, ki so bili povečini posvečeni njegovemu prijatelju in patronu Henryu Wriothsleyu, grofu Southamptonu. V slovenski jezik jih je odlično prepesnil Janez Menart.
Časovna preglednica Shakespeareovih del

    The Two Gentlemen of Verona, Dva gospoda iz Verone
    The Taming of the Shrew, Ukročena trmoglavka
    2 Henry VI., Henrik šesti (2)
    3 Henry VI., Henrik šesti (3)
    Titus Andronicus
    The First Part of Henry VI.
    Richard III., Rihard tretji
    Venus and Adonis, Venera in Adonis
    The Rape of Lucrece
    The Comedy of Errors, Komedija zmešnjav
    Love’s Labour’s Lost, Ljubezni trud zaman
    Love’s Labour’s Won (neohranjeno delo)
    A Midsummer Night’s Dream, Sen kresne noči
    Romeo and Juliet, Romeo in Julija
    Richard II., Rihard drugi
    The Life and Death of King John
    The Merchant of Venice, Beneški trgovec
    1 Henry IV.
    The Merry Wives of Windsor, Vesele žene Windsorske
    2 Henry IV.
    Much Ado About Nothing, Mnogo hrupa za nič
    Henry V.
    Julius Caesar, Julij Cezar
    As You Like It, Kakor vam drago
    Hamlet, Hamlet, princ danski
    Twelfth Night or What You Will, Dvanajsta noč ali Kar hočete
    Troilus and Cressida, Trolius in Kresida
    Sonnets and ‘A Lover’s Complaint’, Soneti
    Various Poems, različne pesnitve
    Measure for Measure, Milo za drago
    Othello, Otelo
    All’s Well That Ends Well, Dober konec vse povrne
    Timon of Athens, Timon Atenski
    King Lear, Kralj Lear
    Macbeth
    Antony and Cleopatra, Antonij in Kleopatra
    Pericles, Periklej
    Coriolanus, Koriolan
    The Winter’s Tale, Zimska pravljica
    Cymbeline, king of Britain, Cimbelin
    The Tempest, Vihar
    Cardenio (neohranjeno delo)
    All is True (Henry VIII.), Kralj Henrik osmi
    The Two Noble Kinsmen

Opombe

James S. Shapiro, Contested Will: Who Wrote Shakespeare?. Faber and Faber, 2010
Schoenbaum 1987, 14–22.
Schoenbaum 1987, 24–6.
Schoenbaum 1987, 23–24.
Schoenbaum 1987, 62–63; Ackroyd 2006, 53; Wells et al. 2005, xv–xvi
Baldwin 1944, 464.
Baldwin 1944, 179-80, 183; Cressy 1975, 28, 29.
Chambers 1930, Vol. 1: 287, 292
Chambers 1923, 208–209.
Chambers 1930, Vol. 2: 67–71.
Schoenbaum 1987, 188; Kastan 1999, 37; Knutson 2001, 17

    Schoenbaum 1987, 25, 296.

Glej tudi

    glasbene priredbe Shakespeareovih del

Zunanje povezave
Islandija
Iz Wikipedije, proste enciklopedije
Ísland
Zastava Islandije 	
Nacionalno geslo: -
LocationIceland.png
Uradni jezik 	islandščina
Glavno mesto 	Reykjavík
Predsednik 	Ólafur Ragnar Grímsson
Predsednik vlade 	Sigmundur Davíð Gunnlaugsson
Površina
 - Skupno
 - % voda 	104. na svetu
103.125 km²
2,7 %
Prebivalstvo
 - Skupno[1]
 - Gostota 	179. na svetu
321.857
2.82/km²
Neodvisnost
 - Suverenost
 - Republika 	od Danske
1. december 1918
17. junij 1944
Valuta 	islandska krona
Časovni pas 	UTC
Državna himna 	Lofsöngur
Vrhnja internetna domena 	.IS
Nacionalna klicna koda 	354

Islandija (islandsko: Ísland) je otoška država v severnem Atlantskem oceanu, med Grenlandijo in Veliko Britanijo, severozahodno od Ferskih otokov.

Vsebina

    1 Zgodovina
    2 Lega in površje
    3 Geologija
        3.1 Vpliv vulkanizma
        3.2 Postvulkanski pojavi
        3.3 Vulkanska jezera
        3.4 Geotermalne elektrarne
    4 Podnebje
        4.1 Letni časi
            4.1.1 Zima
            4.1.2 Poletje
    5 Tla, rastje in živalstvo
    6 Prebivalstvo
    7 Gospodarstvo
    8 Islandska kulinarika
        8.1 Islandske tradicionalne jedi
            8.1.1 Skyr
            8.1.2 Hákarl
            8.1.3 Svið
            8.1.4 Hangikjöt
    9 Promet
    10 Naravne in kulturne znamenitosti
    11 UNESCO-va dediščina
    12 Zanimivosti
    13 Viri
    14 Glej tudi
    15 Zunanje povezave

Zgodovina
Sage so pomemben vir islandske zgodovine.

Po nekaterih podatkih naj bi na tem odmaknjenem severnoatlantskem otoku prvi živeli keltski menihi. Najnovejše arheološke raziskave ruševin koče v Hafnirju na polotoku Reykjanes in ogljikovo datiranje so pokazali, da je bil kraj opuščen nekje med 770 in 880. To kaže, da je bila naseljena že pred letom 874. To arheološko odkritje lahko pomeni tudi, da so menihi zapustili Islandijo pred prihodom Vikingov.

Naseljevanje Vikingov in Keltov pa se je začelo šele v letih 870 do 874, ko je tja prispel Norvežan lngolfur Arnarson z ženo Hallveig Frodadottir. Vikingi so ustanovili prvo naselbino Reykjavik - Megleni zaliv. Leta 930 se je na Þingvellirju sestal Althing, prvi parlament, ki je imel zakonodajno, sodno in izvršilno oblast. Bil je prva taka inštitucija na svetu. Okoli leta 1000 je parlament tudi odločil, da bodo vsi prevzeli krščansko vero. Islandska cerkev je najprej sodila pod bremensko nadškofijo, v letih 1104−1154 pod Lund, po tem pa pod Trondheim. Po vojni je leta 1262 parlament odločil imenovati norveškega kralja Haakona IV. tudi za islanskega vladarja. Tako je Islandija izgubila svojo samostojnost, otoku pa sta izmenično vladali Norveška in Danska. Leta 1397, s Kalmarsko unijo, je Islandija padla pod Dansko, ki je odpravila samoupravo, zaradi monopola danskih trgovcev je propadlo gospodarstvo, otok je nazadoval. Leta 1537 je na otok prišla reformacija.

Tudi zaradi ekstremnih vremenskih razmer, ki so bile posledice lege otoka in odmaknjenosti od celine, so otok zaznamovale revščina, lakota, naravne katastrofe in epidemije.

Ob koncu 18. stoletja je bil odpravljen monopol danskih trgovcev in stanje gospodarstva se je začelo izboljševati. 24. januarja 1814 je bil podpisan mirovni sporazum in Islandija je ostala pod dansko oblastjo, leta 1834 pa že ima svoje predstavnike v parlamentu. V boju za neodvisnost je pod vodstvom Jona Sigrdssona leta 1843 obnovila svoj parlament. Z dansko ustavo je leta 1874 dobila omejeno avtonomijo. Leta 1918 so jo razglasili za suvereno kraljevino v uniji z Dansko. Maja 1940 so Islandijo zasedli Britanci, kasneje pa Američani. Na plebiscitu leta 1944 se je večina Islandcev izrekla za samostojnost. Republiko so razglasili 17. 6. 1944 na zgodovinskem Þingvellirju.

Leta 1949 je Islandija postala članica pakta NATO (na otoku je v Keflaviku ameriško oporišče), čeprav nima svoje vojske. Leta 1970 se je pridružila EFTI, leta 1994 se je vključila v evropski gospodarski prostor, vendar ni članica EU.
Lega in površje

Islandija se nahaja na stičišču Severnega Atlantika in Severnega ledenega morja. Glavni otok leži v celoti južno od arktičnega kroga, ki poteka preko otoka Grímsey, ki leži ob severni obali Islandije.

Islandija je bliže celinski Evropi kot Severni Ameriki, zato je otok zaradi zgodovinskih, političnih, kulturnih in praktičnih razlogov vklučen v Evropo. Najbližje leži Grenlandija (290 km), sledijo Ferski otoki (420 km), otok Jan Mayen (570 km), Shetland in Zunanji Hebridi (oba približno 740 km) in Škotska ter otok Orkney (približno 750 km). Norveška je oddaljena okoli 970 km.

Islandija je 18. največji otok na svetu in drugi največji otok v Evropi za Veliko Britanijo. Glavni otok obsega 101.826 km², celotna država pa 103.000 km². Državi pripada še trideset manjših otokov, poseljena sta Grímsey in Vestmanski otoki (Vestmannaeyjarski arhipelag). Jezera in ledeniki pokrivajo 14,3 % površine, samo 23 % je porasle. Največji jezeri sta Þórisvatn (naravni rezervat) 83−88 km² in Þingvallavatn 82 km², drugi pomembni pa še Lagarfljót in Myvatn. Najgloblje jezero je Jökulsárlón z 248 m. Površje je v glavnem položno, z nekaj ostrimi gorskimi grebeni in ledeniki. Obala se zajeda v kopno v obliki manjših in večjih fjordov.

Islandija leži na srednje-atlantskem hrbtu in je nastala zaradi razmikanja Severno-ameriške in Evrazijske litosferske plošče ter s tem širjenja Atlantskega oceana v mlajšem terciarju in v kvartarju. Geološka podlaga Islandije še vedno ni stabilna, saj se plošči še vedno razmikata za približno 2 cm na leto in tako se Islandija še veča. V smeri JZ – SV poteka prek Islandije niz razpok, ob katerih so številni ognjeniški stožci in lavni tokovi. Na otoku je 250 »vročih« točk in 800 izvirov vroče vode. Približno polovico površja Islandije zavzemajo bazaltne planote, druga polovica pa je iz tefre, prhkih ognjeniških izmečkov. Obala je dolga 4.998 km, oblikujejo jo večinoma fjordi (severna in zahodna obala) ter obsežne prodne ravnice (sandurji). Te so naplavile reke, ki tečejo izpod ledenikov. Na Islandiji je tudi pet ledenikov, ki so večinoma platojski in pokrivajo več kot enajst odstotkov (11.800 km²) površja, led pa je na nekaterih mestih debel tudi do 1.000 m. Največji ledenik se imenuje Vatnajökull, ki pokriva okrog 8.300 km², kar je celo več, kot vsi ostali ledeniki v Evropi. Iz njega iztekajo Breiðamerkurjokull, Skeidararjokull, Skaftafellsjokull in Svinafellsjokull kot večji izhodni ledeniki. Tako ni čudno, da se je Islandije prijelo ime »otok ledu in ognja«. Tu leži tudi najvišji vrh Islandije, Hvannadalshnúkur (2.119 m). Islandski ledeniki so (po površini):

    Vatnajökull (8.300 km²)
    Langjökull (953 km²)
    Hofsjökull (925 km²)
    Mýrdalsjökull (695 km²)
    Drangajökull (199 km²)
    Eyjafjallajökull (107 km²)
    Snæfellsjökull.

Manjši ledeniki so omejeni na gorske doline. To so dolinski ali alpski ledeniki. Glavni razlog, zakaj se večina ledenikov nahaja v južnem višavju, je veliko večja količina padavin na jugu kot na severu.

Reke se iz osrednjega dela radialno raztekajo na vse strani. Imajo velik strmec in ledeniški rečni režim. Najdaljša reka je Thjórsá. Za otok so značilni tudi številni slapovi, najmogočnejši po količini pretoka je Dettifoss s 500 m³/s in je visok 44 m. Med večjimi ali zgodovinsko pomembnimi slapovi so znani še: Gullfoss, Selfoss, Svartifoss, Goðafoss in drugi.
Geologija

Nastanek Islandije je posledica razmikanja tektonskih plošč in je nastala na grebenu: na severu pred približno 150 milijoni let in pred 90 milijoni let na jugu. Je ena od tako imenovanih »vročih točk« na Zemlji. Podobnega nastanka so v Atlantskem oceanu na primer Azori, Madeira in drugi. V ledeni dobi je bil otok debelo prekrit z ledom, ledeniki pa so v pleistocenu Islandijo obrusili in površje znižali za 100−500 m. V geološkem smislu jo lahko razdelimo na tri dele, ki temeljijo na starosti bazaltnih kamnin. Na severozahodnem kvadrantu otoka so terciarni bazalti, kjer so tokovi lave debeli do 3.000 m. Osrednji, jugozahodni in vzhodni deli otoka predstavljajo kvartarne kamnine. Za te lavine tokove so značilne razpoke široke tudi do 30 m in so nastale v zadnjih 3.000−5.000 letih.

Na Islandiji je več kot 100 vulkanov med katerimi jih je več kot 25 bruhalo v novejši zgodovini. Izbruhi se pojavljajo približno vsakih 5-10 let in so sestavljeni večinoma iz bazaltne lave in tefra, Hekla pa iz silicijeve magme. Najobsežnejši izbruhi: Askja (1875, 1961), Grimsvotn (1996, 1998), Hekla (največja vulkanska gora na otoku, visoka 1.490 m, evropskim narodom poznana kot »pot v pekel«; novejši izbruhi 1947, 1970, 2000), Krafla (1975), Viti (eksplozijski krater – 320 m, iz leta 1724 ), Krisuvik (1920, 2000), eno od danes največjih geotermalnih področij na svetu.

Podmorski vulkanski izbruhi se tudi v današnjem času pojavljajo predvsem ob južnih obalah Islandije - Vestmansko otočje nastalo pred 5000 leti, otok Surtsey pa leta 1963.

Enajst vulkanov je izbruhnilo med letoma 1900 in 1998: Krafla, Askja, Grimsvotn Loki-Fogrufjoll, Bardarbunga, Kverkfjoll, Esjufjoll, Hekla, Katla, Surtsey in Heimaey. Surtsey, eden najmlajših otokov na svetu, je nastal v seriji vulkanskih izbruhov med 8. novembrom 1963 in 5. junijem leta 1968. Obisk je dovoljen le znastvenikom, ki raziskujejo rast novega življenja na njem.

Ker je bila Islandija v zadnji ledeni dobi pokrita z ledom, so bili vsi izbruhi subglacialni. Taki vulkanski izbruhi povzročajo obilne poplave in jih imenujejo jokulhlaup. Največji izbruh bazaltne lave v zgodovini (12 kubičnih km) je bil leta 1783 izbruh vulkana Laki. Zadnji izbruhi so bili med letoma 1974-1984 iz vulkana Krafla, manjši izbruh vulkana Hekla v letu 1991 in ponovno 26. februarja 2000 ter trije izbruhi na Grimsvotnu v letih 1996, 1998 in 2004.[2]

Vulkanska aktivnost je bila močna tudi v ledeni dobi, ko je otok prekrival debel ledeni pokrov. Izbruhi lave so se razlivali pod tem pokrovom, zato imajo islandske gore pogosto sploščen, mizasto uravnan vršni del – najbolj tipičen primer je gora sredi otoka – 1.682 m visoka »kraljica islandske pustinje«, Herdubreid.
Vpliv vulkanizma

Na pomembnost ognjenikov kaže dejstvo, da je bilo od naselitve okrog 150 vulkanskih izbruhov. Vulkanizem povzroča tudi širitev Islandije, saj so najmlajši deli mlajši od 700 tisoč let.

Posledica vulkanizma so pojavi kot so gejzirji in polja brbotajočega blata. Gejzirje srečamo tudi drugod po svetu, ime pa so dobili prav po gejzirju, ki leži na jugovzhodu Islandije in se tako tudi imenuje − Geysir. Ta že nekaj let miruje, zato pa v bližini bruha gejzir imenovan Strokkur. Curek vroče vode se pojavi na 5 do 8 minut in brizgne do 40 m visoko.

Vulkanizem Islandije danes predstavlja tretjino svetovne vulkanske aktivnosti glede na količino izbruhane lave.
Postvulkanski pojavi
Območje solfatar in brbotajočih blatnih loncev Namafjall-Hverir

Ob vulkanskih se pojavljajo številni postvulkanski pojavi kot:

    fumarole, solfatare, mofete, parni dimniki, blatni lonci (vrelo modrikasto blato, zmes vodne pare in vulkanskega pepela). Te pojave je mogoče nazorno opazovati pri kraju Namafjall, v bližini jezera Myvatn, saj gre za področje, ki leži neposredno na vroči prelomni točki nad Atlantskim hrbtom;
    vulkanske bombe, lapili, plovec, obsidian (vulkansko steklo), riolit (svetla, kisla magma) na JV otoka;
    vrvasto spletene kite redko tekoče in brez primesi plinov ohlajene bazaltne lave (pahoehoe) na področju Almanagye in Krisuvika;
    blazinasta lava (pillow lava), na hitro ohlajena, ob podvodnem ali podledeniškem izbruhu, v obliki gomoljev;
    psevdokraterji na območju jezera Myvatn – nastali so ob tem, ko je tok lave rinil v jezero, se na hitro ohlajal, ob uparjeni vodi eksplodiral in nato padal nazaj v jezero, pri tem pa so nastale številne stožčaste tvorbe, visoke do nekaj 10 m;
    gejziri v pokrajini z istim imenom Geysir. Veliki Geysir, ki je bruhal 55 m visoko, že 50 let ne bruha več, ker so ga ljudje uničili - vanj so stresali kamenje in milnico; deluje še gejzir Strokkur, ki vsakih 8 minut brizgne 20 m visoko, občasno tudi nad 40 metrov.

Vulkanska jezera

    Dvojno jezero (vroča žveplasta voda) v kalderi Viti pod goro Krafla, jezero Oskjuvatn v kalderi Askja (z 220 m najgloblje na Islandiji), jezerce Viti v Askji (vroča, žveplasta voda), dve jezeri pri Krisuviku, kot modro oko jezero v eksplozijskem kraterju Kerid, ki je nastal pred 3000 leti.
    Jezero Myvatn, veliko 37 km², globoko povprečno le 2,5 m, na njem pa je 50 otočkov (psevdokraterji). Jezero leži v kotanji, ki jo je preoblikovala poledenitev in nato vulkanski izbruhi, neposredno na Srednjeatlantskem hrbtu. Myvatn je eno najprivlačnejših območij Islandije, z bolj milo in bolj sušno klimo. Domači turisti k jezeru prihajajo na poletni dopust.
    S 84 km² je jezero Pingvallavatn največje jezero na Islandiji. Tudi to jezero leži na Srednjeatlantaskem hrbtu, tik ob znameniti tektonski prelomnici Almannagja, ob kateri se razmikata Evrazijska in Severnoameriška tektonska plošča. Območje je zaščiteno kot nacionalni park Pingvellir.

Geotermalne elektrarne

Na otoku je 250 »vročih« točk in 800 izvirov vroče vode, turističnih kopališč (Blue lagoon), kot tudi za številne bazene za kopanje, ki so v vsaki vasi na Islandiji.

Na Islandiji so tri velike geotermalne elektrarne (Krafla, Nesjavellir, Svartsengi), ki proizvajajo okoli 17% (2004) električne energije v državi. Največja Nesjavellir stoji na severovzhodni strani vulkana Hengill. Pridobi 840 l/s vode, s temperaturo 83 °C. Voda potuje po 16,78 km dolgem cevovodu. Krafla Power Plant, ki se nahaja na severovzhodnem koncu Islandije v bližini jezera Myvatn in vulkana Krafla daje 60 MW električne energije, s širitvijo pa bo dosegla 90 MW.[3]

Vodo po ceveh speljejo globoko pod površje, kjer se segreje, nato pa jo na površju uporabijo za pridobivanje električne energije. Vodo nato spet pošljejo navzdol. Geotermalne elektrarne sicer ne proizvedejo veliko elektrike, vendar predstavlja eno najbolj sonaravnih oblik izkoriščanja energije.

Z njo ogrevajo 40.000 prebivalcev Reykjavika in okolice. Tudi sicer se geotermalna energija rabi za ogrevanje za okoli 87% stanovanj po državi. Ogrevajo se tudi nekateri pločniki v Reykjaviku in Akureyriju ter cesta proti Keflaviku. Toplo vodo uporabljajo tudi za ogrevanje rastlinjakov, kjer pridelajo večino zelenjave in sadja (okolica Reykjavika, Hveragerdi) in za turistična kopališča (Blue lagoon), kot tudi za številne bazene za kopanje, ki so v vsaki vasi na Islandiji.

    Topografska karta Islandije

    Suðureyri

    Neskaupstaður

    Viðey z Esjan v ozadju

    Izbruh vulkana Eyjafjallajökull

    Ledene gore v laguni Jökulsárlónu pod ledenikom Vätnajökull

Podnebje
Podnebni diagram za Reykjavik
J 	F 	M 	A 	M 	J 	J 	A 	S 	O 	N 	D
 
 
76
 
2
-3
	
 
 
72
 
3
-2
	
 
 
82
 
3
-2
	
 
 
58
 
6
0
	
 
 
44
 
9
4
	
 
 
50
 
12
7
	
 
 
52
 
13
8
	
 
 
62
 
13
8
	
 
 
67
 
10
5
	
 
 
86
 
7
2
	
 
 
73
 
3
-1
	
 
 
79
 
2
-3
povprečne temperature v °C
skupno padavin v mm
imperialna pretvorba
[odpri]

Islandsko podnebje je milo oceansko in ima sveža poletja ter mile zime. Na JZ pade letno od 800 do 2.000 mm padavin, na S pa od 400 do 700 mm. Značilne so hitre vremenske spremembe in viharni JZ vetrovi, ki lahko povzročijo sneženje v notranjosti tudi poleti. Islandija leži v mejnem območju hladnih arktičnih zračnih gmot in zmerno toplih zračnih tokov. Zalivski tok obkroža Islandijo v smeri urinega kazalca in ima zelo velik vpliv na podnebje, saj bi bil otok brez njega komaj naseljiv.

    Reykjavik: srednja mesečna temperatura: januar –0,3 °C, julij 11,4 °C; povprečno 1.082 mm padavin
    Akureyri: srednja mesečna temperatura: januar –1,6 °C, julij 10,2 °C; povprečno 457 mm padavin

Letni časi
Zima
Tipična zimska pokrajina na Islandiji

Zima na Islandiji je relativno mila glede na lego Islandije. Topel zalivski tok pozimi prinaša nad Islandijo relativno topel in vlažen zrak. Južni nižinski deli Islandije imajo povprečno temperaturo januarja okoli 0 °C, medtem ko imajo visokogorski deli Islandiji povprečno januarsko temperaturo okoli −10 °C. Najnižje temperature se pozimi spustijo do okoli  −25 ali −30 °C na severnem delu Islandije. Najnižja zabeležena temperatura na Islandiji je −39,7 °C.[4]
Poletje

Poletja na Islandiji so relativno hladna in vlažna. Najtoplejši mesec na Islandiji je Julij. Južni nižinski deli ter zahodni deli Islandije imajo povprečno julijsko temperaturo okoli 10 °C. Najtoplejši poletni dnevi na Islandiji lahko dosežejo temperature do okoli 20 °C ali celo 25 °C. Najvišja izmerjena temperatura na Islandiji je 30,5 °C. [5]
Tla, rastje in živalstvo

Večji del Islandije je prekrit z ledeniki in staro lavo, ki je bodisi neporaščena ali prekrita z različnimi mahovi, tudi zelo debelimi. Preostalo površje je kamnito, deloma prekrito z gruščem, drugod pa so plitva tla z mnogo kamenja. Le obalni pas je, zaradi mile klime in rodovitne prsti, pokrit predvsem s travami, brusnicami in drugim jagodičevjem. Pred poselitvijo so brezovi gozdovi (Betula pubescens) pokrivali 20% površja, vendar so ljudje s krčenjem in pašo gozdove skrčili na sedanji 1%. Danes najdemo poleg severne breze še trepetliko (Populus trémula), jerebiko (Sorbus aucuparia), navadni brin (Juniperus communis) in druga manjša drevesa, predvsem vrbe. Večino ostale površine pokriva tundra z lišaji, skromno travo in nizkim grmičevjem. Načrtno sajenje novih gozdov je povečalo število dreves, vendar pa se ne more primerjati s prvotnimi gozdovi. Nekateri od zasajenih gozdov so tujerodne vrste. Najvišje drevo na Islandiji je smreka (Picea sitchensis) posajena leta 1949 v Kirkjubæjarklaustur, ki je bila izmerjena v letu 2013 in meri 25,2 metrov v višino.

Prostoživeče živali na Islandiji so številne ptice in morski sesalci, edini kopenski sesalec, preden je prišel na otok človek, je bila polarna lisica, ki je prišla v času poledenitve po kopnem. Obalne vode so bogate s planktonom in posledično tudi z veliko vrstami rib. Ptic je preko 350 vrst, vendar so nekatere tukaj le občasno pri preletu na druga območja. Stalno živi na otoku 73 vrst ptic, najštevilčnejša je populacija njork (Atlantic Puffin - Fratercula arctica), ki jo ocenjujejo na 3 milijone parov. Nekatere druge so še: arktične lastovke, ki gnezdijo kar v travi ob cesti, čigre, lumne, galebi, ledni viharniki, labodi, divje gosi, povsod po Islandiji pa živijo veliki črni krokarji, ki tudi v islandskih sagah označujejo temačnost.

Med morskimi živalmi so, poleg več vrst rib, številne vrste kitov in tjulnjev.

Človek je na otok prinesel konja, ovco, miši, severne jelene in ameriške kune.[6] Islandskih konj je danes na otoku 100.000 in so strogo zaščiteni. Vsi se prosto pasejo. Poznan je tudi islandski pastirski pes.
Prebivalstvo
Regije Islandije

Islandija je razdeljena na regije, volilne okraje, županije in občine. Imajo osem regij, ki se uporabljajo predvsem za statistične namene. Do leta 2003 so bili volilni okraji za parlamentarne volitve enaki regijam, s spremembo ustave pa so jih spremenili v sedanjih šest volilnih enot:

    Reykjavík Sever in Reykjavík Jug (mestne regije);
    Jugozahod (štiri nezaokrožena primestna območja okoli Reykjavíka);
    Severozahod in severovzhod (severna polovica Islandije, po delih) in
    Jug (južna polovica Islandije, razen Reykjavíka in predmestij).

Neravnovesje med okrožji se je z novim sistemom zmanjšalo, vendar še vedno obstajajo razlike v razvoju.

Prvi naseljenci so prišli z Norveške okrog leta 870, leta 900 pa jih je bilo že med 30 in 40 tisoč. Ta številka je bila nato do konca 19. stoletja zaradi političnih dejavnikov konstantna. Takrat je število prebivalstva zaradi ribištva začelo naraščati.

    Rodnost leta 2012: 13,23‰
    Smrtnost leta 2012: 7,2‰
    Stopnja rasti prebivalstva 2012: 0,674%
    Pričakovana življenjska doba leta 2012 M: 78,81 let Ž: 83,29 let
    Mlajši od 15 let leta 1997: 20,2%
    Starejši od 60 let leta 1997: 12,7%
    Mestno prebivalstvo leta 1996: 91,9%

Po narodni pripadnosti je prebivalstvo Islandije zelo homogeno, saj tu živi kar 94 % Islandcev, ostalo so Danci in Američani. Po verski sestavi je 91 % evangeličanov (uradna državna cerkev), 4 % drugih protestantov in le 1 % katoličanov. Poseljenih je 20 % otoka, največ prebivalcev pa živi v glavnem mestu in okolici (198.000 leta 2009) od 313.183 (julij 2012). Je najredkeje naseljena evropska država, saj ima gostoto le 2,7 prebivalca na km², 93% jih živi v nekaj večjih naseljih.
Gospodarstvo
Večino elektrike Islandci dobijo iz geotermalnih elektrarn.

Islandija nima rudnega bogastva in ne ugodnih možnosti za razvoj kmetijstva in industrije. Glavna panoga otoškega gospodarstva je ribištvo in industrija povezana z njim. Največji problemi so majhen domači trg, pomanjkanje surovin in odmaknjenost od drugih držav. Zaradi velike odvisnosti od ribištva se poskušajo preusmeriti v druge panoge.

Ima skandinavski tip socialno-tržnega gospodarstva, ki se povezuje s kapitalistično strukturo tržnih načel, vendar z dobrim sistemom varstva. Pred krizo leta 2008, je Islandija dosegala visoko rast, nizko nezaposlenost in izredno enakomerno razporeditev dohodka.

Islandija ima samo 7.000 ha njiv, kar predstavlja le 0,1% vse površine. Tu pridelujejo predvsem repo in krompir ter silažno krmo. 22,7% površja (2,27 milijona ha) predstavljajo travniki in pašniki, na katerih gojijo govedo, ovce in konje, prevladuje pa mlečna živinoreja. V rastlinjakih gojijo povrtnino, cvetje in celo banane, ogrevajo pa jih z vodo iz termalnih vrelcev. Država spodbuja kmetijstvo, saj je to eden redkih načinov, ki omogoča poselitev podeželja.

Ribištvo predstavlja kar 40% prihodkov vsega izvoza in ustvarja 12% BDP in je tako največji vzrok za visok življenjski standard. Na leto nalovijo 1,62 milijonov ton rib. Večino svežih rib izvozijo v Veliko Britanijo in Nemčijo. Da ne bi preveč razredčili populacije rib, so leta 1975 razširili ozemeljske vode na 200 morskih milj. Nihanja v ulovu poskušajo omiliti z gojenjem v ribogojnicah.

Večina industrije se ukvarja s predelavo rib. Največ te industrije je ob glavnem mestu na JZ države. Ribe predelujejo v ribjo moko, ribje olje, delajo pa tudi ribje konzerve. Odvisnost od rib poskušajo omiliti s postavljanjem energijsko intenzivne industrije. Proizvajajo umetna gnojila, postavili so tudi tovarne za predelavo aluminija in ferosilicija. Država spodbuja tudi razvoj računalniških podjetij, živilske in oblačilne industrije. Večino energije za industrijo pridobivajo s hidroelektrarnami, nekaj pa tudi z geotermalnimi elektrarnami.

V poletnem času turizem prinaša pomemben dohodek državi, saj jo, kljub temu, da je Islandija najdražja evropska država, vsako leto obišče okoli 190.000 tujih turistov. Ljudje prihajajo gledat predvsem naravo (gejzirje, slapove, ki jih na Islandiji ni malo in vulkanske pojave), hodijo pa tudi na opazovanje ptic in morskih živali.

Islandija ima prosto tržno gospodarstvo z razmeroma nizkimi davki v primerjavi z drugimi državami OECD, ohranja sistem nordijske blaginje, ki zagotavlja univerzalno zdravstveno varstvo in izobraževanje za svoje državljane. Leta 2013 je bila postavljena kot 13. najbolj razvita država na svetu po indeksu človekovega razvoja Združenih narodov. Islandija je visoko gospodarsko in politično stabilna, čeprav je še vedno v procesu okrevanja po krizi.
Islandska kulinarika

Na islandsko kulinariko je v preteklosti velik vpliv imela danska kulinarika. Danska je namreč vladala Islandiji vse od srednjega veka. Večina islandskih tradicionalnih jedi danes tako izhaja iz danske kulinarike.
Islandske tradicionalne jedi
Skyr
Navadni skyr

Skyr je islandski tradicionalni jogurt. Znan je po svoji nizki vrednosti maščob (0,5 %). Od ostalih jogurtov se razlikuje po svoji teksturi. Skyr je bistveno gostejši od navadnih jogurtov. Podjetja, ki izdelujejo skyr na Islandiji, so poleg navadnega okusa v prodajo uvrstile tudi skyr z okusom jagod, borovnic, buč, hruške ...
Hákarl
Hákarl

Hákarl je gotova jed, ki je pripravljena iz mesa morskega psa. Meso je tipičnega okusa, ki ga pridobi skozi proces fermentacije. Meso morskega psa namreč obesijo na zraku in ga sušijo do pet mesecev. V tem času meso pridobi tipičen okus po amonijaku.
Svið

Svið je še ena od tradicionalnih islandskih jedi. Sestavljen je iz polovice kuhane ovčje glave (še pred kuhanjem se odstrani možgane in dlako) ter krompirja in repe.
Hangikjöt

Hangikjöt je tradicionalna hrana za božične praznike. Sestavlja ga prekajeno meso jagnjetine, krompirja, omake bešamel in graha.
Promet
Cesta št. 1 - krožna cesta okoli Islandije z nekaterimi mesti: 1. Reykjavík, 2. Borgarnes, 3. Blönduós, 4. Akureyri, 5. Egilsstaðir, 6. Höfn, 7. Selfoss

Islandija ima 6 urejenih letališč, od tega eno s stezo dolgo več kot 3.047 m, tri s stezo dolgo med 1.524 do 2.437 m in dve s stezo dolgo 914 do 1.523 m (podatki 2012). Mednarodni letališči sta v Keflaviku in Akureyriju. Obstajajo še 103 registrirana letališča oziroma vzletišča, večina od njih je tlakovana in se nahajajo na podeželju.

Ima 13.034 km cest, od tega asfaltiranih 4.617 km (brez mestnih) in 8.338 km makadamskih. Najpomembnejša je krožna cesta št. 1 okoli otoka. Islandija nima železnice. Cesta št. 1 ali krožna cesta (islandsko: Þjóðvegur 1 ali Hringvegur) je bila dokončana leta 1974 in je glavna cesta, ki vodi okoli Islandije in povezuje vse naseljene dele otoka. Notranjost otoka je nenaseljena. Ta asfaltna cesta je dolga 1.337 km in je dvopasovna, razen ob večjih mestih in v predoru Hvalfjörður (cestnina), kjer ima več stez. Mnogi mostovi, zlasti na severu in vzhodu, imajo samo en vozni pas in so leseni ali jekleni.

Ima dve večji pristanišči, to sta Reykjavik in Hafnarfjörður, srednje veliko Grundartangi (transport aluminija), trajektno pristanišče Seyðisfjörður ter veliko manjših pristanišč.
Naravne in kulturne znamenitosti

Islandija ima tri narodne parke: Vatnajökull, Snæfellsjökull in Þingvellir.

Eldgjá (Ognjena soteska) − 30 km dolga vulkanska razpoka nastala 935 pr. n. št. Najlepši del je 5 km dolga, 500 m široka ter do 250 m globoka soteska z reko Nyrðri Ófœra z dvojnim slapom.

Gullfoss (Zlati slap) − 32 m visok slap na reki Hvita.

Haukadalur − območje gejzirov na JZ delu otoka; najznamenitejši je Geysir, ki je neredno bruhal vodo do višine 40 m in že nekaj časa miruje ter Strokkur, ki brizga na približno 5 minut do 20 m visoko.

Jökulsárgljúfur − narodni park na SV otoka velik 120 km² s 25 km dolgo sotesko vrezano v bazalt, s slapovoma Selfoss in Dettifoss ter zanimivimi oblikami lave.

Mývatn − jezero sredi pokrajine polne tektonskih razpok, vulkanskih stožcev, jami z vročo termalno vodo ter krater Hverfjall (širok 1.000 m in globok 140 m).

Reykjavík − glavni in največje mesto z jezerom Tjörnin, parlamentom (1880), katedralo (1796) in drugimi javnimi objekti, muzejem in galerijo.

Skaftafell − narodni park ob boku ledenika Vatnajökull s slapom Svartifoss, ki pada prek bazaltnih sten.

Þingvellir − narodni park - vulkanska pokrajina na obali jezera je nastala na stiku tektonskih plošč; zgodovinski kraj Almannagjá, kjer je zasedal prvi parlament in je del svetovne dediščine UNESCA.

Vestmanski otoki (Vestmannœyar) − skupina 15 manjših otokov, kjer je ognjenik Helgafell leta 1973 z lavo prekril vas in pristanišče; je gnezdišče mnogih ptic.

Skálholt − zgodovinsko med najpomembnejšimi lokacijami na Islandiji, leži ob reki Hvítá, in je bila od leta 1056 do 1785 sedež škofije in prva uradna šola.
UNESCO-va dediščina

    Narodni park Þingvellir − 2004
    Vulkanski otok Surtsey − 2008

Zanimivosti

    Ime otoka je prevzeto iz islandske besede Ísland, ki je zložena iz besed ís v pomenu led in land v pomenu dežela. Otok je tako že okoli leta 870 poimenoval vikinški vodja Flóki Vilgerdsson, ko mu je ob poskusu naselitve na otoku zaradi hude zime poginila vsa živina.[7]
    Islandija je edina evropska država, kjer ne prestavljajo ur za poletni/zimski čas.

Viri

http://www.statice.is/?PageID=1170&src=https://rannsokn.hagstofa.is/pxen/Dialog/varval.asp?ma=MAN00000%26ti=Population+-+key+figures+1703-2013+++++++++%26path=../Database/mannfjoldi/Yfirlit/%26lang=1%26units=Number 2013
Geologija Islandije [1]
Geotermalna energija [2]
The dynamic climate of Iceland, Ólafur Ingólfsson
The dynamic climate of Iceland, Ólafur Ingólfsson
Divjina [3]

    Snoj, Marko. Etimološki slovar slovenskih zemljepisnih imen. Založba Modrijan, Ljubljana 2009

    Države sveta, Mladinska knjiga 2006, ISBN 86-11-17130-6
    Insight Guides Iceland, 2011
    Najnovejše odkritje
    CIA - The World Factbook
    Marjan Luževič, Islandija, Geografija v šoli 1/2011, ISSN 1318-4717
    Rögnvaldardóttir, Nanna. Cool Cuisine. Vaka Helgafell, Reykjavik 2004
    Islandski meteorološki institut

Glej tudi

    seznam suverenih držav

Zunanje povezave
	Wikimedijina zbirka ponuja več predstavnostnega gradiva o temi: Islandija
	Poglejte si besedo islandija v Wikislovarju, prostem slovarju.

    Uradna spletna stran
    [Uradna spletna stran mesta Reykjavika http://www.visitreykjavik.is/]
    Gateway to Iceland
    Government Offices of Iceland
    Icelandic Government Information Center & Icelandic Embassies
    Visit Iceland – the official Icelandic Tourist Board
    Inspired by Iceland
    Iceland Wants to Be Your Friend Official Social Media Project of the Icelandic Tourist Board
    Chief of State and Cabinet Members
    Iceland entry at Encyclopædia Britannica
    Iceland from UCB Libraries GovPubs
    #Iceland Icelandic Internet Relay Chat (IRC) channel
    Incredible Iceland: Fire and Ice – slideshow by Life magazine
    vifanord – a digital library that provides scientific information on the Nordic and Baltic countries as well as the Baltic region as a whole
    The Norse in the North Atlantic: Newfoundland and Labrador Heritage Memorial University of Newfoundland.
