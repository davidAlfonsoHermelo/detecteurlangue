Pablo Picasso
Da Wikipedia, l'enciclopedia libera.
(Reindirizzamento da Picasso)
bussola Disambiguazione – "Picasso" rimanda qui. Se stai cercando altri significati, vedi Picasso (disambigua).
Niente fonti!
	Questa voce o sezione sull'argomento pittori spagnoli non cita le fonti necessarie o quelle presenti sono insufficienti.
Puoi migliorare questa voce aggiungendo citazioni da fonti attendibili secondo le linee guida sull'uso delle fonti.
(ES)

« A los doce años sabía dibujar como Rafael, pero necesité toda una vida para aprender a pintar como un niño. »
	(IT)

« A dodici anni sapevo disegnare come Raffaello, però ci ho messo tutta una vita per imparare a dipingere come un bambino. »
(Pablo Picasso[1])
Picasso nel gennaio del 1962

Pablo Ruiz y Picasso[2], semplicemente noto come Pablo Picasso (Málaga, 25 ottobre 1881 – Mougins, 8 aprile 1973) è stato un pittore, scultore e litografo spagnolo di fama mondiale, considerato uno dei maestri della pittura del XX secolo.
La firma di Picasso

Usava dire agli amici di considerarsi «anche un poeta». Picasso è figlio di María Picasso e di José Ruiz Blasco Lopez dè Onate, anch'egli pittore ed insegnante.

Indice

    1 Biografia
        1.1 Infanzia e passioni
        1.2 Picasso a Parigi
        1.3 La seconda guerra mondiale
        1.4 Le donne di Pablo Picasso
        1.5 La morte
    2 Idee politiche
        2.1 Pacifismo
    3 L'arte di Picasso
        3.1 Prima del 1901
        3.2 Il periodo blu
        3.3 Il periodo rosa
        3.4 Il periodo africano
        3.5 Il cubismo analitico (1910-1912)
        3.6 Il cubismo sintetico (1912-1914)
        3.7 Classicismo e surrealismo
        3.8 Gli ultimi lavori
    4 Genio o malattia?
    5 Lasciti
    6 Le maggiori quotazioni
    7 Premi
    8 Aneddoti e curiosità
    9 Figli
    10 Opere
    11 Documenti cinematografici
    12 Opere nei musei italiani
    13 Note
    14 Voci correlate
    15 Altri progetti
    16 Collegamenti esterni

Biografia
Voce da controllare
	Questa voce o sezione sull'argomento pittori è ritenuta da controllare.
Motivo: La biografia presenta molte carenze, inoltre essa è divisa soltanto in base a degli aspetti di vita del pittore
Partecipa alla discussione e/o correggi la voce.
Infanzia e passioni

Pablo Picasso nacque a Málaga, il 25 ottobre del 1881, figlio primogenito di José Ruiz y Blasco (1838-1913)[3], pittore specializzato nella rappresentazione naturalistica (soprattutto degli uccelli) e di María Picasso y López (1855-1939)[4]. Aveva due sorelle minori: Dolores (1884-1958) e Concepción (1887-1895), morta prematuramente. Il bisnonno materno del celebre artista si chiamava Tommaso Picasso (nato nel 1787), e proveniva da Sori, in provincia di Genova[5]; figlio di Giovanni Battista Picasso e di Isabella Musante, si trasferì in Spagna verso l'età di vent'anni[5]. Il giovane Picasso manifestò sin da piccolo passione e talento per il disegno.

Dopo aver trascorso a Málaga i primi dieci anni della sua vita, nel periodo tra i dieci e i quattordici anni, Picasso arriva dunque a Barcellona e vi resta fino all'età di diciannove anni. Si trasferisce in Francia dove resterà fino alla sua morte, avvenuta l'8 aprile del 1973. I suoi ricordi di Málaga sono ricordi d'infanzia in una città molto provinciale e in seno ad una famiglia della piccola borghesia, di condizioni modeste, molto chiusa nel proprio ambiente, formalista ed abitudinaria. Tuttavia, il fatto che il padre di Picasso fosse professore di disegno alla scuola di belle arti ebbe un influsso decisivo sulla formazione culturale dell'artista. Picasso, come ha ricordato in seguito, non avrebbe potuto partecipare ad un concorso di disegni per bambini in quanto, già nella sua infanzia, aveva nozioni tecniche di un adulto, imparate sì dal padre ma dovute anche all'innato dono prodigioso che egli fu ben presto in grado di sviluppare. Durante i quattro anni che passò a La Coruña, Picasso sviluppò queste nozioni tecniche ad un punto tale che suo padre, un giorno, notando la qualità eccezionale di un esercizio di disegno che egli stesso aveva proposto, spinto dall'emozione, decise di consegnare definitivamente al figlio la tavolozza e i pennelli, considerandolo fin da allora in grado di farne un uso migliore di quanto lui stesso ne avesse mai fatto. Il passaggio da una città andalusa piena di allegria e di luci ad una più seriosa, ma al contempo serena, città galiziana fu sicuramente, nella formazione della personalità del pittore, un'esperienza importante.

La sua mente era già presa dalle preoccupazioni e dall'eccezionale potere creativo che diedero vita, in seguito, alla sua opera. Picasso, avendo raggiunto il massimo grado di perfezione nella tecnica appresa da suo padre, acquistò una grande fiducia in sé stesso, al punto tale da realizzare, non ancora quattordicenne, una mostra dei suoi lavori a La Coruña. Durante il periodo barcellonese, l'opera di Picasso ha subito una evoluzione di capitale importanza per capire le sue tappe successive e l'insieme in generale. Picasso arrivò a Barcellona con una solida formazione accademica, acquisita soprattutto durante il periodo di vicinanza al padre. Le sue doti eccezionali ne fecero subito un giovane pittore di grandi qualità, come dimostrano gli onori tributati al suo quadro Scienza e carità. Ma il contatto con gli artisti barcellonesi lo portò a riflettere sulle possibilità che la libertà creatrice, allora fermamente proclamata, poteva offrirgli. Era più che naturale che Picasso, tenuto conto delle realizzazioni dei suoi nuovi amici e delle opere che richiamavano all'impressionismo e al postimpressionismo, cominciasse a liberarsi dalla rigidità accademica per lanciarsi in creazioni di ben più ampio respiro e di maggior forza espressiva. Agli inizi si avverte un certo schematismo delle forme e l'uso di un cromatismo più audace e più libero. Non si può dire che Picasso sia passato attraverso una tappa impressionistica; in realtà, se adottò la tecnica divisionista non fu affatto con lo scopo di dissociare la luce e di fissare gli elementi fuggenti della natura. Egli usa forme semplici e colori puri soprattutto per ottenere una maggiore intensità espressiva.
Picasso a Parigi
Modigliani (a sinistra), Picasso (al centro) e Salmon (a destra) davanti al Café de la Rotonde di Parigi nel 1916.

Alla fine dell'estate del 1900, non sopportando più l'ambiente che lo circonda, decide di trasferirsi a Parigi.

Qui è solito frequentare i quartieri di Montmartre e Montparnasse, annoverando tra le sue amicizie Georges Braque, André Breton, Guillaume Apollinaire e la scrittrice Gertrude Stein. A Montmartre incontra molti compatrioti tra cui Pedro Manyac, ed è ospite del pittore Isidro Nonell. Non sono momenti facili dal punto di vista economico, nonostante le importanti amicizie che stringe in questi anni, tra cui quella con il critico e poeta Max Jacob che cerca di sostenerlo economicamente in ogni modo. A Parigi conosce una ragazza della sua stessa età, Fernande Olivier, con la quale inizia una lunga relazione affettiva. È lei che appare ritratta in molti dei quadri del "periodo rosa". Fu lasciata per Marcelle Humbert, che Picasso chiamava Eva, inserendo dichiarazioni d'amore per lei in molti dei suoi quadri cubisti. Poi torna nello stesso anno (1900) in Spagna, molto influenzato dall'esperienza parigina. In particolare, egli rimane colpito da Henri de Toulouse-Lautrec, a cui si ispira per alcune opere di questo periodo.

Nel settembre 1936 fu nominato direttore del Museo del Prado dal Governo della Repubblica e nello stesso anno realizzò il dipinto Guernica, tela dedicata al bombardamento dell'omonima cittadina basca, per il Padiglione della Spagna repubblicana al Salone internazionale di Parigi[6].
La seconda guerra mondiale

Durante la seconda guerra mondiale Picasso rimase a Parigi occupata dai tedeschi. Il regime nazista disapprovava il suo stile, pertanto non gli fu permesso di esporre. Riuscì inoltre ad evitare il divieto di realizzare sculture in bronzo, imposto dai nazisti per economizzare il metallo.
Le donne di Pablo Picasso

Sposato due volte, ha avuto quattro figli da tre donne diverse e numerose relazioni extra-coniugali. Nel 1918 sposò a Parigi Ol'ga Chochlova, una ballerina della troupe di Sergej Djagilev, per cui Picasso stava curando il balletto Parade. La Chochlova introdusse Picasso nell'alta società parigina degli anni venti. I due ebbero un figlio, Paulo, che successivamente si dedicherà alle corse motociclistiche. L'insistenza della moglie sul corretto apparire in società collideva però con lo spirito bohémien di Picasso creando tra i due motivi di continua tensione. Nel 1927 Picasso conobbe la diciassettenne Marie-Thérèse Walter e iniziò una relazione con lei. Il matrimonio con Ol'ga Chochlova si concluse in una separazione anziché in un divorzio perché secondo le leggi francesi un divorzio avrebbe significato dividere equamente le proprietà della coppia tra i due coniugi, cosa che Picasso non volle fare. I due rimasero legalmente sposati fino alla morte della Chochlova, avvenuta nel 1955. Dalla relazione con Marie-Thérèse Walter nacque la figlia Maia. Marie-Thérèse visse nella vana speranza di unirsi in matrimonio all'artista e si suiciderà impiccandosi quattro anni dopo la sua morte. Anche la fotografa Dora Maar fu amica e amante di Picasso. I due si frequentarono spesso tra la fine degli anni trenta e l'inizio degli anni quaranta; fu lei a documentare la realizzazione di Guernica.

Dopo la liberazione di Parigi nel 1944, Picasso divenne il compagno di una giovane studentessa d'arte, Françoise Gilot. Insieme ebbero due figli, Claude e Paloma. Fu lei, unica tra le tante, a lasciare l'artista, stanca delle sue infedeltà. Dopo l'abbandono da parte di Françoise, Picasso passò un brutto periodo; molti dei disegni a china di quella stagione riprendono il tema di un nano vecchio e brutto come contrappunto ad una giovane ragazza, mostrando come Picasso, ormai sulla settantina, inizi a percepire sé stesso come grottesco e poco attraente. Tra quei disegni vi sono quelli dedicati a Geneviève Laporte, che lei metterà successivamente all'asta nel giugno del 2005. Qualche anno dopo conobbe Jacqueline Roque nella fabbrica di ceramiche Madoura a Vallauris, mentre lavorava alla produzione di ceramiche da lui decorate. I due si sposarono nel 1961 e rimasero insieme fino alla morte dell'artista. Picasso ebbe anche alcuni flirts con nobildonne italiane, quali la Principessa della dolce vita Giovanna Pignatelli Aragona Cortes alla quale regalò un quadro della Promenade des Anglais a Nizza, in occasione della nascita di suo figlio Olivier Doria il 7 dicembre 1957. Oltre alla sua produzione artistica, Picasso ebbe anche una carriera cinematografica, apparendo in alcuni film sempre nel ruolo di sé stesso. Tra i "cameo", la sua apparizione ne Il testamento di Orfeo di Jean Cocteau. Collaborò inoltre alla realizzazione del film "Il mistero Picasso" di Henri-Georges Clouzot.
La morte

Pablo Picasso morì per un attacco di cuore l'8 aprile 1973 a Mougins, in Provenza, dove aveva fatto erigere la propria residenza, all'età di 91 anni. Alcune biografie accennano al fatto che Picasso prima di morire abbia pronunciato il nome del suo presunto rivale: Amedeo Modigliani [senza fonte]. Fu sepolto nel parco del castello di Vauvenargues.
Idee politiche
Pacifismo
Un francobollo dedicato a Picasso dell'URSS

Picasso rimase profondamente colpito dalla tragedia della guerra civile spagnola e, pur senza mai recarsi in Spagna, espresse la sua propensione per la causa repubblicana con attività pubbliche[7] e la denuncia per la barbarie della guerra con il suo capolavoro, Guernica. Durante la prima e la seconda guerra mondiale, rifiutandosi di prendere posizione per qualsiasi parte, incoraggiò l'idea che ciò fosse dovuto alle sue convinzioni pacifiste.

Rimase inoltre distante dal movimento indipendentista catalano, benché durante gli anni giovanili esprimesse un generale supporto e amicizia a numerosi dei suoi attivisti. Nessun movimento politico sembrava coinvolgerlo in grande misura, ciò nonostante si iscrisse al partito comunista francese. Dopo la seconda guerra mondiale Picasso si reiscrisse al partito comunista francese e partecipò ad una conferenza internazionale per la pace in Polonia. Le critiche del partito rivolte ad un suo ritratto di Stalin ritenuto insufficientemente realistico raffreddarono tuttavia il suo impegno politico, anche se rimase membro del partito fino alla sua morte. Nel 1949, recandosi a Roma per l'assemblea della presidenza mondiale del movimento dei partigiani della pace, in una celebre colazione ritrasse con uno schizzo a matita il volto "splendente" di Rita Pisano, e lo intitolò La jeune fille de Calabre. L'opera è oggi conservata nella collezione privata che apparteneva a Carlo Muscetta. Durante i suoi soggiorni romani frequenta l'Osteria Fratelli Menghi [senza fonte], intorno a cui si ritrovano tutti gli artisti di Roma, pittori, poeti, ma anche attori, registi e sceneggiatori[8].
L'arte di Picasso
Testa di donna, scultura di Pablo Picasso, ad Halmstad

Il lavoro di Picasso è spesso suddiviso in "periodi". Benché i nomi dei periodi più recenti siano oggetto di discussione, quelli più comunemente accettati sono il "periodo blu" (1901-1904), il "periodo rosa" (1905-1907), il "periodo africano" (1907-1909), il "cubismo analitico" (1909-1912), il "cubismo sintetico" (1912-1914).
Prima del 1901

L'apprendistato di Picasso col padre iniziò prima del 1890; i suoi progressi possono essere osservati nella collezione dei primi lavori conservati presso il Museo Picasso di Barcellona, che raccoglie una delle più complete raccolte dei primi lavori dell'artista. Il carattere infantile dei suoi quadri scompare tra il 1893 e il 1894, anno in cui si può considerare un pittore agli inizi. Il realismo accademico dei lavori della metà degli anni novanta è ben visibile nella "Prima comunione" (1896), dove viene ritratta la sorella Lola. Nello stesso anno dipinge il "Ritratto di zia Pepa", considerato "senza dubbio uno dei più grandi dell'intera storia della pittura spagnola".Nel 1897 il suo realismo viene influenzato dal simbolismo in una serie di paesaggi dipinti con innaturali toni del violetto e del verde. Seguì quello che alcuni chiamano il "periodo modernista" (1899-1900). La conoscenza delle opere di Rossetti, Steinlen, Toulouse-Lautrec ed Edvard Munch, unita all'ammirazione per i suoi vecchi maestri preferiti come El Greco, portò Picasso ad elaborare nei lavori di questo periodo una visione personale del modernismo.
Il periodo blu

Il periodo blu, 1901-1904, consiste in dipinti cupi realizzati nei toni del blu e del turchese, solo occasionalmente ravvivati da altri colori. Si tratta, come dice il nome stesso, di una pittura monocromatica, giocata sui colori freddi, dove i soggetti umani rappresentati, appartenenti alla categoria degli emarginati, degli sfruttati e dei poveri, sembrano sospesi in un'atmosfera malinconica che simboleggia l'esigenza di interiorizzazione: l'umanità rappresentata è quella deprimente di creature vinte e sole che appaiono oppresse e senza speranza. Tra le opere di questo periodo ricordiamo: Donna con lo scialletto blu (Collezione privata, 1902), Celestina (Collezione privata, 1903), La stiratrice (New York, Guggenheim Museum, 1904). L'inizio del periodo è incerto tra la primavera del 1901 in Spagna o l'autunno dello stesso anno a Parigi.

Nel suo austero uso del colore e dei soggetti (prostitute e mendicanti sono soggetti molto frequenti) Picasso fu influenzato da un viaggio attraverso la Spagna e dal suicidio dell'amico Carlos Casagemas. Dall'inizio del 1901 dipinse diversi ritratti postumi di Casagemas, culminanti nel triste dipinto allegorico La Vita (1903) oggi conservato presso il museo d'arte di Cleveland. Lo stesso umore pervade la nota acquaforte Il pasto frugale (1904) che ritrae un uomo cieco e una donna, entrambi emaciati, seduti ad una tavola praticamente vuota. Anche la cecità è un tema ricorrente nei lavori di Picasso di questo periodo, rappresentata inoltre nella tela Il pasto del cieco (1903, conservato presso il Metropolitan Museum of Art) e nel ritratto Celestina (1903). Altri soggetti frequenti sono gli artisti, gli acrobati e gli arlecchini. Questi ultimi, dipinti nel tipico costume a quadri, diventano un simbolo personale dell'artista.
Il periodo rosa

Il "periodo rosa" (1904-1907) è caratterizzato da uno stile più allegro, ravvivato dai colori rosa e arancione e ancora contraddistinto dagli arlecchini. In questo periodo Picasso frequenta Fernande Olivier e molti di questi lavori risentono positivamente della relazione tra i due, oltre che del contatto con la pittura francese. Nel Periodo Rosa giace un rinnovato interesse per lo spazio ed il volume, ma nel quale la malinconia, per quanto temperata, è sempre presente. I soggetti privilegiati sono arlecchini, saltimbanchi, acrobati ambulanti o comunque soggetti legati al mondo del circo. Quasi tutti i quadri rappresentano le persone del circo dietro le quinte, ma mai sul palco per far comprendere a tutti quanto sia difficile praticare quello stile di vita che è in netta contrapposizione con lo scopo del loro mestiere: far ridere.

Tra le opere di questo periodo ricordiamo: Famiglia d'acrobati (1905, Göteborg, Konstmuseum), Donna col ventaglio (1905, New York, Collezione Whitney), Due fratelli (1906, Basilea, Museo di belle arti). Inoltre Picasso realizza dei dipinti a tema erotico, donne mestruate o scene con amanti durante l'amplesso.
Il periodo africano

Picasso ebbe un periodo in cui la sua produzione artistica risultò influenzata dall'arte africana (1907-1909); se ne considera l'inizio il quadro Les demoiselles d'Avignon, in cui due figure sulla destra del dipinto sono ispirate da oggetti d'artigianato africano. Le idee sviluppate in questo periodo portano quindi al successivo periodo cubista. Nell'opera di Les demoiselles d'Avignon Picasso, attraverso l'abolizione di qualsiasi prospettiva o profondità, abolisce lo spazio: si simboleggia perciò una presa di coscienza riguardo ad una terza dimensione non visiva, ma mentale. Nella realizzazione delle figure centrali Picasso ricorda la scultura iberica, mentre nelle due figure di destra è evidente l'influsso delle maschere rituali dell'Africa.

Soprattutto la figura in basso, con gli occhi ad altezza diversa, la torsione esagerata del naso e del corpo, evidenzia come Picasso sia giunto alla simultaneità delle immagini, cioè la presenza contemporanea di più punti di vista.La struttura dell'opera è data da un incastro geometricamente architettato di piani taglienti, ribaltati sulla superficie della tela quasi a voler rovesciare gli oggetti verso lo spettatore, coinvolto direttamente dalla fissità dello sguardo delle figure femminili e dallo scivolamento della natura morta quasi fuori del quadro. L'immagine si compone di una serie di piani solidi che si intersecano secondo angolazioni diverse. Ogni angolazione è il frutto di una visione parziale per cui lo spazio si satura di materia annullando la separazione tra un corpo ed un altro.
Il cubismo analitico (1910-1912)

Il periodo analitico inizia nel 1910 in corrispondenza al fatto che ora il paesaggio occupa soltanto un ruolo limitato nelle opere di Picasso e di Braque. Chiusi nei loro atelier, i due artisti producono numerose nature morte a cui si aggiungono alcune figure e ritratti. L'immagine del visibile si frantuma, e i visi e gli oggetti (chitarre, bicchieri, violini, boccali,frutta...), a loro volta, si frammentano in una miriade di faccette. L'adozione di una molteplicità di punti di vista permette così di raggiungere una visione totale e di creare un oggetto estetico estremamente strutturato. Questa nuova concezione dello spazio pittorico e della forma favorisce la monocromia e lo studio della luce. Poiché si caratterizzano attraverso una ricerca comune, risulta ora quasi impossibile distinguere con precisione le opere di Picasso da quelle di Braque, opere in cui, fra l'altro, i toni sono volontariamente ridotti alla gamma degli ocra e dei grigi.
Il cubismo sintetico (1912-1914)

Dopo il cubismo analitico (che porta a una sorta di "esplosione" del visibile) si presenta alla ribalta del movimento cubista il periodo sintetico. La "sintesi" (quale è realizzata soprattutto da Picasso, Braque, Gris...) inizia con l'introduzione progressiva di lettere stampate, di listelli di legno e di altri oggetti in trompe-l'œil, attraverso collage e papiers collés, che si presentano come autentici brani di realtà integrati al quadro. Léger, da parte sua, che non fu mai analitico nel senso proprio della parola, gioca sugli incastri e i contrasti di forme introducendo nel cubismo i tre colori primari costituiti dal rosso, dal giallo e dal blu.
Classicismo e surrealismo

Nel periodo successivo alla prima guerra mondiale Picasso produsse lavori di stile neoclassico. Questo "ritorno all'ordine" è evidente nel lavoro di numerosi artisti europei negli anni venti; tra essi Derain, De Chirico, Severini, gli artisti dei movimenti del neooggettivismo in Germania e di Valori Plastici e Novecento in Italia. I dipinti e i disegni di Picasso di questo periodo richiamano volontariamente all'opera dei grandi maestri del Rinascimento italiano, in particolare a Raffaello, ed alla pittura neoclassica di Ingres. Durante gli anni trenta il minotauro sostituisce l'arlecchino come motivo ricorrente e compare anche in Guernica. L'uso del minotauro è parte da ascriversi all'influenza del surrealismo. Considerato da molti il più famoso lavoro di Picasso, Guernica è dedicato al bombardamento tedesco dell'omonima cittadina basca ed è rimasto esposto al Museum of Modern Art di New York fino al 1981, anno in cui è stato restituito alla Spagna. Esposto inizialmente al Casón del Buen Retiro e poi al museo del Prado, nel 1992 è stato trasferito al Reina Sofía in occasione della sua apertura e nel 1953 è stato esposto a Milano a Palazzo Reale nella sala delle Cariatidi.
Gli ultimi lavori
La scultura donata alla città di Chicago nel 1967

Picasso fu uno dei 250 scultori che esposero alla "Terza mostra Internazionale di Scultura" tenutasi presso il museo delle arti di Filadelfia nell'estate del 1949. Negli anni cinquanta il suo stile cambia nuovamente; l'artista si dedica alla reinterpretazione dell'arte dei maestri producendo una serie di lavori ispirati al dipinto Las Meninas di Velázquez e dipinti ispirati all'arte di Goya, Nicolas Poussin, Manet, Courbet e Delacroix. Gli venne commissionato un bozzetto per una scultura di oltre quindici metri da installare a Chicago. Accolse l'invito con entusiasmo realizzando una scultura (Il Picasso di Chicago) dall'aspetto ambiguo e controverso.

Non è chiaro cosa la figura rappresenti, può sembrare un uccello, un cavallo, una donna o una figura completamente astratta. La scultura fu svelata nel 1967 e Picasso la donò alla città rifiutandone il pagamento di 100.000 dollari. Gli ultimi lavori di Picasso furono una miscela di stili. Dedicando tutte le sue energie al lavoro, Picasso divenne ancora più audace, colorato ed espressivo producendo dal 1968 al 1971 tantissimi dipinti e centinaia di acqueforti. All'epoca questi lavori furono pesantemente accolti dalla critica, salvo essere riscoperti dopo la morte dell'artista e valutati come opere di neoespressionismo in anticipo sui tempi. Picasso si è occupato anche di Mail art, vedi "Il recupero della memoria" del critico Eraldo Di Vita che ebbe rapporti epistolari con l'artista (1952-53).
Genio o malattia?

Secondo il neuroscienziato olandese Michel Ferrari[9], all'origine dei quadri cubisti di Picasso ci sarebbe stata l'emicrania: volti tagliati in verticale e particolari del volto sproporzionati sono infatti il frutto delle visioni "spezzate" dei malati di aura visiva, una patologia di cui Picasso probabilmente soffriva, come anche De Chirico. Picasso era inoltre dislessico.[10] La tesi di Ferrari non è condivisa da molti studiosi di Picasso; il fatto è che il confine tra il genio e la follia è labile, e Picasso portava dentro di sé la partecipata consapevolezza del male, dell'orrore che avvelena il nostro mondo, e soprattutto questo esprimeva nei suoi dipinti, nelle sue sculture e nelle ceramiche. L'animo avvelenato di Picasso lo rendeva perfido, perfino sadico, soprattutto con chi lo amava; ma tale era il suo magnetismo che nessuno di coloro che lo amavano ha mai smesso di amarlo, neppure le sue innumerevoli e maltrattate donne, una sola delle quali ebbe la forza di lasciarlo.
Lasciti
Il museo Picasso di Parigi

Al momento della sua morte, molti dei suoi dipinti erano di sua proprietà, dato che Picasso tenne fuori dal mercato le opere che non aveva bisogno di vendere. Oltre a ciò, Picasso possedeva una considerevole collezione di opere di artisti suoi contemporanei come ad esempio Henri Matisse, con cui scambiò lavori. Non lasciando un testamento, le tasse di successione vennero pagate allo stato francese attingendo alle sue opere e alla sua collezione. Questi lavori andarono a formare il nucleo dell'immensa collezione del Musée Picasso di Parigi. Nel 2003 i parenti di Picasso inaugurarono un museo dedicato ai suoi lavori nella sua città natale in Spagna, il Museo Picasso Málaga.

Il "Museo Picasso" di Barcellona ospita molti dei primi lavori, creati durante la sua vita in Spagna, incluse alcune opere raramente esibite in cui si rivela la sua solida preparazione classica. Il museo inoltre possiede alcuni studi di figura fatti sotto la guida del padre nonché la collezione di Jaime Sabartés, amico di Picasso dai suoi giorni di Barcellona che fu per molti anni anche suo segretario personale. Nel film Surviving Picasso (1996) l'artista viene raccontato attraverso l'esperienza personale di Françoise Gilot. L'artista è interpretato da Anthony Hopkins.
Le maggiori quotazioni

Alcuni dei quadri di Picasso sono tra i più costosi dipinti del mondo

    Nudo su una poltrona nera - venduto per 45,1 milioni di dollari statunitensi nel 1999 a Les Wexner, che ne fece dono al Wexner Center for the Arts.
    Le nozze di Pierrette - venduto per oltre 51 milioni di dollari statunitensi nel 1999.
    Ragazzo con pipa - venduto per 104 milioni di dollari statunitensi da Sotheby's il 4 maggio 2004, stabilisce un record.
    Dora Maar e il gatto - venduto per 95,2 milioni di dollari statunitensi da Sotheby's il 3 maggio 2006.
    L'arlecchino cubista - valutato oltre 30 milioni di dollari.
    Nude, Green Leaves and Bust - venduto per oltre 106 milioni di dollari statunitensi da Christie's il 4 maggio 2010 a New York, stabilisce un nuovo record.
    Le rêve - venduto nel marzo 2013 per 155 milioni di dollari da Steve Wynn a Steven Cohen. È il secondo quadro più costoso dopo I giocatori di carte di Paul Cézanne[11]
    Il salvataggio - venduto per 31,5 milioni di dollari all'asta a New York l'8 maggio 2014

Premi

    Premio Stalin per la pace (1950)
    Premio Lenin per la pace (1962)

Aneddoti e curiosità
Broom icon.svg
	Questa sezione contiene «curiosità» da riorganizzare.
Contribuisci a migliorarla integrando se possibile le informazioni all'interno dei paragrafi della voce e rimuovendo quelle inappropriate.

    Il Pittore Renato Guttuso nel suo quadro intitolato La Spiaggia raffigura Picasso di profilo con un corpo abbronzato ed un costume hawaiano, che strofina su di sé un telo verde, con le movenze di un torero, come fosse appena giunto sulla spiaggia dopo un lungo bagno in mare.[12]
    Un uomo criticò Picasso perché creava arte troppo poco realistica. Picasso gli chiese: «Mi può mostrare dell'arte realistica?» L'uomo gli mostrò la foto della moglie. Picasso osservò: «Quindi sua moglie è alta cinque centimetri, bidimensionale, senza braccia né gambe, e senza colori tranne sfumature di grigio?»[13]
    Il Guinness dei Primati cita Picasso come il pittore più prolifico.[senza fonte]
    Le truppe d'occupazione naziste, a Parigi, assieme all'ambasciatore tedesco, domandarono a Picasso vedendo il quadro di Guernica "Avete fatto voi questo orrore, maestro?" e lui rispose "No, è opera vostra."
    Ad un uomo che lo accusava di dipingere come un bambino di cinque anni il pittore rispose: "Magari potessi!"[senza fonte]
    In seguito al furto della Gioconda, (1911) dal Museo del Louvre, per il suo carattere estroso ed irregolare fu sospettato di essere l'autore del furto; fu indagato ed interrogato per questo, risultando poi del tutto estraneo ai fatti [senza fonte].
    Era peniafobico, vale a dire che aveva il timore di diventare povero[14].
    In un'intervista il cantante Miguel Bosé ha raccontato, «Da bambini andavamo spesso nella sua villa vicino a Cannes, la Californie. E lui ci faceva disegnare. Metteva i pennelli in mano a me e a mia sorella Lucia e ci chiedeva di aiutarlo, usando solo due colori: il verde e il rosa. [...] Una volta, a New York in casa di alcuni miei amici, davanti a un Picasso, ho riconosciuto un angolo rosa che avevo fatto io».[15]
    Aveva un cane bassotto di nome Lump.

Figli

    Paulo (4 febbraio 1921 - 5 giugno 1975) - con Ol'ga Chochlova
    Maya (5 settembre 1935 - ) - con Marie-Thérèse Walter
    Claude (15 maggio 1947 - ) - con Françoise Gilot
    Paloma (19 aprile 1949 - ) - con Françoise Gilot

Opere

    Moulin de la Galette (1900)
    Autoritratto (1901)
    Evocazione (1901)
    Arlecchino pensoso (1901)
    Autoritratto - Io, il re (1901)
    Margot (1901)
    Donna in blu (1901)
    I due saltimbanchi (1901)
    La bevitrice d'assenzio (1901)
    Ritratto di Jaime Sabartès (1901)
    Le due sorelle (1902)
    Poveri in riva al mare (1903)
    La famiglia Soler (1903)
    La Vita (1903)
    Madre con bambino malato (1903)
    Ritratto di Benet Soler (1903)
    Il vecchio chitarrista cieco (1903)
    Il vecchio ebreo (1903)
    La Celestina (1904)
    L'attore (1904 - 1905)
    Acrobata e giovane equilibrista (1905)
    Due acrobati con cane (1905)
    Famiglia di acrobati con scimmia (1905)
    Ragazza di Maiorca (1905)
    Ragazzo con pipa (1905)
    Ragazzo che conduce un cavallo (1905-06)
    Ritratto di Gertrude Stein (1905-06)
    Due fratelli (1906)
    Autoritratto (1907)
    Les demoiselles d'Avignon (1907)
    Donna con ventaglio (1908)
    La casetta in giardino (1908)
    La contadina (1908)
    La driade (1908)
    Tre donne (1908-09)
    Serbatoio a Horta de Ebro (1909)
    Donna con mandolino (1909)
    Donna con pere (1909)
    Donna con ventaglio (1909)
    Fabbrica di mattoni a Tortosa (1909)
    L'appuntamento (1909)
    Natura morta con bottiglia di liquore (1909)
    Ritratto di Ambroise Vollard (1909-10)
    Ma Jolie (1911-12)
    Le pigeon aux petit pois (1911)
    Chitarra (1912-1913)
    Natura morta con sedia impagliata (1912)
    Violino, bicchiere di vino, pipa e calamaio (1912)
    Chitarra (1913)
    Donna con camicia in poltrona (1913)
    Violino e fruttiera (1913)
    Bottiglia di Bass, clarinetto, chitarra, violino (1914)
    Chitarra sul tavolo (1914)
    Natura morta verde (1914)
    Ritratto di ragazza (1914)
    Arlecchino (1917)
    Sipario per Parade (1917)
    Ritratto di Olga in poltrona (1917)
    Pierrot (1918)
    Bicchiere, bouquet, chitarra e bottiglia (1919)
    Donna seduta (1920)
    I tre musici (1921)
    Tre donne alla fontana (1921)
    Grande bagnante (1921-22)
    Due donne che corrono sulla spiaggia (1922)
    Arlecchino - Ritratto di Jacinto Salvado (1923)
    Il flauto di Pan (1923)
    Arlecchino musicista (1924)
    Paulo vestito da Arlecchino (1924)
    Il bacio (1925)
    I tre ballerini (1925)
    Studio con testa di gesso (1925)
    L'atelier della modista (1926)
    La nuotatrice (1929)
    Bagnante seduta (1930)
    La crocefissione (1930)
    Donna nuda su una poltrona rossa (1932)
    Il sogno (1932)
    Studio per la copertina di Minotaure (1933)
    Corrida (1934)
    Nudo in giardino (1934)
    Due personaggi (1934)
    La Musa (1935)
    Minotauromachia (1935)
    Donna che piange (1937)
    Ritratto di Marie-Thérèse (1937)
    Sulla spiaggia (1937)
    Guernica (1937)
    Dora Maar seduta (1937)
    Ritratto di Nush Eluard (1937)
    Donna seduta (1938)
    Maya con la bambola (1938)
    Il maglione giallo (1939)
    Serenata al mattino o L'aubade (1942)
    Le tre età dell'uomo (1942)
    Femme en vert (1943-44)
    La joie de vivre (1946)
    La cucina (1948)
    Massacro in Corea (1951)
    L'ombra (1953)
    Donne di Algeri (1955)
    Donna nuda davanti al giardino (1956)
    Las Meninas (1957)
    La Californie (1958)
    Jacqueline au ruban jaune (1961-62)
    Femme assise - Jacqueline (1962)
    Il pittore e la modella (1963)
    Visage (1970)
    Donna sul divano I (1970-1971)
    Graffito di Pablo Picasso (Museo Monumento al deportato di Carpi)

Documenti cinematografici
Exquisite-kfind.png 	Lo stesso argomento in dettaglio: Elenco dei film sulla vita dei pittori § Pablo Picasso.

    Luciano Emmer, Incontrare Picasso (1954)
    Surviving Picasso di James Ivory (1996)
    I colori dell'anima di Michael Davis (2004)

Opere nei musei italiani

    Galleria d'arte moderna di Torino
    Museo del Novecento di Milano
    Museo permanente arte contemporanea di Amatrice (RI).
    Pinacoteca Civica di Savona
    Pinacoteca comunale “Orneone Marelli” di Terni
    Pinacoteca Giovanni e Marella Agnelli di Torino
    Museo d' arte contemporanea di Udine
    Peggy Guggenheim Collection di Venezia

Victor Hugo
Da Wikipedia, l'enciclopedia libera.
Victor Hugo
Victor Hugo nel 1875, fotografato da Walery

Victor Hugo nel 1875, fotografato da Walery
Membro della Camera dei Pari di Francia
Durata mandato 	1845 –
1848
Capo di Stato 	Luigi Filippo di Francia
Deputato dell'Assemblea Costituente della Seconda Repubblica francese
Durata mandato 	4 giugno 1848 –
2 dicembre 1851
Capo di Stato 	Luigi Napoleone Bonaparte
Deputato dell'Assemblea Nazionale della Terza Repubblica francese
Durata mandato 	18 febbraio 1871 –
1º marzo 1871
Capo di Stato 	Adolphe Thiers
Senatore di Francia
Durata mandato 	30 gennaio 1876 –
22 maggio 1885
Capo di Stato 	Patrice de Mac-Mahon
Jules Grévy
Dati generali
Partito politico 	Destra liberale (1848-1851; 1871)
Estrema Sinistra Repubblicana (1876-1885)
Alma mater 	Liceo Louis-le-Grand, Parigi
Professione 	scrittore
Firma 	Firma di Victor Hugo

Victor-Marie Hugo (pronuncia francese [vikˈtɔʁ maˈʁi yˈgo]; Besançon, 26 febbraio 1802 – Parigi, 22 maggio 1885) è stato uno scrittore, poeta, drammaturgo e politico francese, considerato il padre del Romanticismo in Francia.

Si cimentò in numerosi campi, divenendo noto anche come saggista, aforista, artista visivo, statista e attivista per i diritti umani.[1]

Tra i principali teorici ed esponenti principali del movimento letterario romantico, seppe tenersi lontano dai modelli malinconici e solitari che caratterizzavano i poeti del tempo, riuscendo ad accettare le vicissitudini non sempre felici della sua vita (dei quattro figli che giunsero all'età adulta, tre moriranno prima di lui, mentre la figlia Adèle finirà ricoverata in manicomio) per farne esperienza esistenziale e cogliere i valori e le sfumature dell'animo umano.

I suoi scritti giunsero a ricoprire tutti i generi letterari, dalla poesia lirica al dramma, dalla satira politica al romanzo storico e sociale, suscitando consensi in tutta Europa.

Indice

    1 Biografia
        1.1 L'infanzia
        1.2 Il matrimonio
        1.3 Padre del Romanticismo
        1.4 La vita politica
        1.5 L'esilio
        1.6 Il rientro in patria e la morte
    2 Opere
        2.1 Poeta
            2.1.1 Primi versi
            2.1.2 La maturità
        2.2 Drammaturgo
        2.3 Romanziere
        2.4 Pensatore
            2.4.1 La poetica
            2.4.2 La politica
            2.4.3 Visione religiosa
            2.4.4 Resoconti di viaggio
        2.5 Disegnatore
    3 Giudizi su Hugo
    4 Omaggi e riferimenti
    5 Adattamenti
        5.1 Cinema
        5.2 Televisione
        5.3 Opera
        5.4 Commedie musicali
    6 Opere di Victor Hugo
        6.1 Teatro
        6.2 Romanzi
        6.3 Poesie
        6.4 Altri testi
        6.5 Opere postume
        6.6 Antologie moderne (estratti da discorsi e opere)
    7 Note
    8 Bibliografia
        8.1 Opere di Hugo
        8.2 Opere su Hugo
    9 Voci correlate
    10 Altri progetti
    11 Collegamenti esterni

Biografia
L'infanzia
Victor Hugo da giovane

Nasce il 26 febbraio 1802 a Besançon nella Franca Contea, dove il padre Léopold-Sigisbert Hugo (1773-1828), conte napoleonico e militare dell'esercito di Giuseppe Bonaparte, si trova di guarnigione. Segue il padre, insieme alla madre Sophie Trébuchet (1772-1821) e ai fratelli Abel Hugo (1798-1855) e Eugène Hugo (1800-1837), prima a Parigi, poi a Napoli e in Spagna: a Napoli il padre ha un ruolo decisivo nella cattura del brigante filo-borbonico Fra Diavolo e per questo viene nominato governatore di Avellino; in Spagna ottiene da Giuseppe Bonaparte il grado di generale. Il giovane Victor manterrà sempre memoria di questi luoghi visti da bambino.

Nel 1813 i suoi genitori si separano e la madre si stabilisce a Parigi insieme al generale Victor Fanneau de la Horie. Qui Hugo frequenta il Politecnico dal 1815 al 1818 per volere del padre, ma ben presto abbandona gli studi tecnici per dedicarsi alla letteratura. Ha quattordici anni quando scrive su un diario:
(FR)

« Je veux être Chateaubriand ou rien. »
	(IT)

« Voglio essere o Chateaubriand o niente. »
(Adèle Hugo, Victor Hugo raccontato da un testimone della sua vita, 1863[2])

Scrive le Odi, che furono la sua prima composizione letteraria. Insieme ai fratelli fonda il foglio Il conservatore letterario (1819) e nello stesso anno vince un concorso dell'Académie des Jeux Floraux. Inizia poi a frequentare il liceo Louis-le-Grand e partecipa agli incontri del Cenacolo di Charles Nodier, culla del Romanticismo nascente. Scrive poi Odi e poesie diverse (1822) e molto altro, fino a Odi e ballate, che gli valgono una rendita di mille franchi da parte del re Luigi XVIII.
Juliette Drouet
Il matrimonio

Il 12 ottobre 1822 sposa, nella chiesa di Saint-Sulpice di Parigi, Adèle Foucher, una sua amica d'infanzia; nasceranno cinque figli:

    Léopold (16 luglio – 10 ottobre 1823), morto tre mesi dopo la nascita;
    Léopoldine (28 agosto 1824 – 4 settembre 1843), annegò durante una gita in barca;
    Charles (4 novembre 1826 – 13 marzo 1871), collaboratore del padre, gli darà due nipoti (più uno morto poco dopo la nascita), che staranno al fianco del nonno durante la sua vecchiaia; Charles morì di ictus a 44 anni;
    François–Victor (28 ottobre 1828 – 26 dicembre 1873), traduttore, morì a 45 anni, di tubercolosi;
    Adèle (24 agosto 1830 – 21 aprile 1915), l'unica a sopravvivere al padre ma che trascorrerà molti anni in un manicomio a causa del suo stato mentale alterato. Impazzirà infatti per amore e morirà in tarda età.[3]

È possibile che abbia avuto anche una figlia fuori dal matrimonio, dalla relazione con l'anarchica Louise Michel, con cui ebbe una corrispondenza fin dal 1850. C'è chi sostiene infatti che sia stata sua amante per brevissimo tempo nel 1851 e che nel 1852 abbiano avuto una figlia segreta (affidata dalla madre a una famiglia adottiva), di nome Victorine; è anche possibile che Hugo non sapesse però di questa figlia.[4][5]

La scoperta, dopo qualche anno dal matrimonio, del tradimento della moglie con l'amico di famiglia Sainte-Beuve lo porterà a condurre una vita di libertinaggio; sua amante per circa cinquant'anni sarà Juliette Drouet, attrice teatrale conosciuta durante le prove di Lucrezia Borgia, nel 1833. Juliette Drouet gli restò sempre vicina (salvandolo anche dalla prigione in occasione del colpo di Stato di Napoleone III) nonostante le continue infedeltà dell'amante: lui per lei scriverà molti poemi, tra cui un Libro dell'anniversario compilato dai due ogni anno, appunto il giorno dell'anniversario del loro primo incontro[6].
Padre del Romanticismo
La battaglia di Hernani

Una svolta epocale nella storia della letteratura avviene nel 1827, con l'uscita del dramma storico Cromwell, considerato il manifesto delle nuove teorie romantiche. Nella lunga prefazione Hugo si oppone alle convenzioni del teatro classico, tra cui le tre unità aristoteliche (contesta soprattutto le unità di tempo e di luogo) e l'obbligo di bienséance (che esclude azioni o anche solo parole considerate volgari o quotidiane, umili), ed espone le sue teorie sul teatro e sulla letteratura in generale, che metterà poi in pratica nel dramma Hernani, del 1830, data che segna convenzionalmente l'inizio del Romanticismo in Francia: la rappresentazione infatti segna l'inizio di una nuova querelle tra antichi e moderni che rimarrà nella storia col nome di bataille d'Hernani. Il dramma, che riscuote grande successo nonostante la prima rappresentazione venga interrotta dagli scontri, sarà poi trasposto in musica e rappresentato da Giuseppe Verdi (Ernani, 1844).

Inizia un periodo molto produttivo per lo scrittore: pubblica un romanzo, Notre-Dame de Paris, del 1831, accolto da un immediato e amplissimo successo; raccolte di poesie, Le foglie d'autunno dello stesso anno e I canti del crepuscolo del 1835; altri drammi, come per esempio Ruy Blas nel 1838. Incontra Hector Berlioz, Chateaubriand, Franz Liszt, Giacomo Meyerbeer; nel 1841 viene ammesso all'Académie française, dove occupa il seggio numero 14.
La vita politica
I rappresentanti rappresentati, caricatura di Hugo, opera di Honoré Daumier del 1849.
Hugo visto da Jean-Pierre Dantan

Nel 1843 muoiono tragicamente, annegati nel corso di una gita in barca, la figlia Léopoldine e il genero Charles Vacquerie; Hugo apprende la notizia al rientro da una vacanza, dal giornale Le Siècle. La tragedia, unita all'insuccesso del suo lavoro teatrale I Burgravi del 1845, gli causa una grave depressione che lo tiene lontano dal mondo letterario per dieci anni.

Intanto viene nominato Pari di Francia dal re Luigi Filippo d'Orléans. Nel 1848 entra a far parte come deputato dell'Assemblea Costituente, ma il colpo di Stato che nel 1851 porta al potere Napoleone III segna l'inizio del suo declino politico: dapprima Hugo appoggia l'elezione del giovane Luigi-Napoleone Bonaparte alle presidenziali, poi — quando il nuovo presidente, futuro imperatore, inizia a prendere provvedimenti anti-liberali quali l'abrogazione della legge elettorale del 1850, riducendo di un terzo gli aventi diritto al voto — ne prende le distanze; inutile sarà il tentativo del Comitato di resistenza repubblicana, di cui fa parte insieme a Schœlcher, per sollevare la popolazione parigina: a Hugo, strenuo difensore di un regime liberale, non resta che attaccarlo con scritti e discorsi contro la miseria e le repressioni, che diventavano nel frattempo sempre più intolleranti[7]
(FR)

« Là où la connaissance n'est que chez un homme, la monarchie s'impose. Là où elle est dans un groupe d'hommes, elle doit faire place à l'aristocratie. Et quand tous ont accès aux lumières du savoir, alors le temps est venu de la démocratie. »
	(IT)

« Quando la conoscenza si trova in un solo uomo, la monarchia s'impone. Quando si trova in un gruppo d'uomini, questa deve far posto all'aristocrazia. Ma quando tutti hanno accesso ai lumi del sapere, è venuto il tempo della democrazia. »

Dopo il 2 dicembre 1851, Hugo deve partire per l'esilio. Parte inizialmente per Bruxelles, poi si trasferisce nell'isola di Jersey e infine a Guernesey, rifiutando l'amnistia proclamata dall'imperatore[8].
(FR)

« Et s'il n'en reste qu'un, je serai celui-là! »
	(IT)

« Dovesse rimanerne uno solo, io sarò quello! »
(I castighi, Ultima verba.)
L'esilio
Hauteville House, casa di esilio di Hugo a Guernesey.
Il poeta in una celebre foto, durante l'esilio, sullo scoglio detto "dei proscritti".

Inizia qui a prendere forma la sua mitica figura poetica e ideale di "Padre della patria in esilio"; gli anni trascorsi a Guernesey lo rendono così famoso che gli arrivano lettere indirizzate a "Victor Hugo — Oceano". Riprende la sua attività letteraria nel segno della satira politica, nella raccolta di poemi I castighi (1853), che prende di mira il Secondo Impero; la satira diretta contro l'imperatore, in Napoleone il piccolo; il ricordo del passato e in particolare della figlia Léopoldine affiora nella raccolta Le contemplazioni (1856).

Questi sono anche gli anni dell'impegno su un piano politico più alto, idealizzato, che dà vita a La leggenda dei secoli (pubblicata in tre parti tra 1859, 1877 e 1883), che ripercorre la storia dell'umanità dalla Genesi al XIX secolo, così come a I miserabili, romanzo del 1862, I lavoratori del mare del 1866 e L'uomo che ride del 1869.

La vita non gli risparmiò i dolori: nel 1855 muore il fratello Abel, nel 1863 la figlia Adèle impazzisce scappando in Canada, nel 1868 muoiono anche la moglie e alcuni nipoti (il figlio primogenito, appena nato, di Charles, e uno del fratello); in tutte queste disgrazie ha però sempre accanto la fedele Juliette e successivamente, i nipoti Jeanne (futura moglie di Jean-Baptiste Charcot) e Georges, figli di Charles, a cui dedicherà L'arte di essere nonno.

A partire dagli anni sessanta viaggia per tutto il Lussemburgo e percorre il Reno, ma nel 1870 viene espulso dal Belgio per aver dato asilo a dei communard ricercati nella capitale francese, e trova rifugio di nuovo nel Granducato, per tre mesi, e in seguito a Vianden, Diekirch e Mondorf-les-Bains (dove segue una cura termale).
Il rientro in patria e la morte

Il suo rientro in patria avviene il 5 settembre 1870, dopo la caduta di Napoleone III e l'instaurazione della Terza Repubblica francese: Hugo è accolto da una folla acclamante ed entusiastica e la sua casa diventa nuovamente luogo di incontro tra letterati; fino alla sua morte rimarrà nume tutelare della repubblica restaurata.
Hugo sul letto di morte, fotografato da Nadar (1820-1910)

Riprende in questi anni la produzione letteraria con il romanzo Novantatré (1874); scrive anche poesie, alcune riguardanti la sua vita familiare (in memoria dei figli morti di recente, François-Victor e Charles), come I miei figli (1874), altre satirico-politiche, come Il Papa (1878) e Torquemada (1882), un'opera sul fanatismo dell'inquisizione. Nel 1876 torna a far parte del Senato.
La tomba di Victor Hugo al Panthéon

Nel 1878 è colpito da congestione cerebrale, mentre i festeggiamenti per il suo ottantesimo compleanno — pubblicamente celebrati — vengono offuscati dalla morte di Juliette Drouet. Muore il 22 maggio 1885[9], e la sua salma viene esposta per una notte sotto l'Arco di Trionfo e vegliata da dodici poeti, anche se, in ottemperanza alle sue ultime volontà[10], le esequie hanno luogo nel corbillard des pauvres[11]. Il 1º giugno, dopo aver esitato per il cimitero del Père Lachaise, è portato al Pantheon di Parigi appena inaugurato. Si calcola che tre milioni di persone siano venute a rendergli omaggio in quell'occasione. A parte alcuni protagonisti della Rivoluzione francese (Mirabeau e Marat), fu, assieme presidente Marie François Sadi Carnot (assassinato nel 1894), l'unico caso di sepoltura immediata, dopo la morte, al Pantheon.

La sua tomba si trova tuttora nello stesso luogo, proprio accanto a quella di altri due grandi scrittori francesi del XIX secolo, Alexandre Dumas ed Émile Zola.

Il suo cervello è stato oggetto di studio, avendo un volume di 2000 cm³ (la media nell'uomo è di circa 1500 cm³).[12]
Opere

Victor Hugo fu uno scrittore instancabile; la sua opera comprende soprattutto componimenti poetici, drammi, romanzi, oltre a testi di carattere letterario, politico o filosofico, e a un consistente epistolario. È autore anche di numerosi disegni e di alcuni dipinti.
(FR)

« L'ensemble de mon œuvre fera un jour un tout indivisible. [...] Un livre multiple résumant un siècle, voilà ce que je laisserai derrière moi. »
	(IT)

« L'insieme della mia opera un giorno sarà come un tutto indivisibile. [...] Un libro molteplice che sintetizzi un secolo, ecco quello che lascerò dietro di me. »
(Lettera del 9 dicembre 1859)

Lista delle opere in ordine cronologico:

    Odi e poesie diverse (Odes et poésies diverses, poesia, 1822)
    Han d'Islanda (Han d'Islande, romanzo, 1823)
    Nuove odi (Nouvelles Odes, poesia, 1824)
    Bug-Jargal (romanzo, 1826)
    Odi e ballate (Odes et ballades, poesia, 1826)
    Cromwell (dramma, 1827)
    Le orientali (Les Orientales, poesia, 1829)
    L'ultimo giorno di un condannato a morte (Le Dernier Jour d'un condamné, romanzo, 1829)
    Hernani (dramma, 1830)
    Notre-Dame de Paris (romanzo, 1831)
    Marion Delorme (dramma, 1831)
    Le foglie d'autunno (Les Feuilles d'automne, poesia, 1831)
    Il re si diverte (Le Roi s'amuse, dramma, 1832)
    Lucrezia Borgia (Lucrèce Borgia, dramma, 1833)
    Maria Tudor (Marie Tudor, dramma, 1833)
    Letteratura e filosofia insieme (Littérature et philosophie mêlées, 1834)
    Claude Gueux (romanzo, 1834)
    Studio su Mirabeau (Etude sur Mirabeau, saggio, 1834)
    Angelo, tiranno di Padova (Angelo, tyran de Padoue, dramma, 1835)
    I canti del crepuscolo (Les Chants du crépuscule, poesia, 1835)
    Le voci interiori (Les Voix intérieures, poesia, 1837)
    Ruy Blas (dramma, 1838)
    I raggi e le ombre (Les Rayons et les ombres, poesia, 1840)
    Il Reno (Le Rhin, 1842)
    I Burgravi (Les Burgraves, dramma, 1843)
    Napoleone il Piccolo (Napoléon le Petit, poesia, 1852)
    I castighi (Les Châtiments, poesia, 1853)
    Lettere a Luigi Bonaparte (Lettres à Louis Bonaparte, lettere, 1855)
    Le contemplazioni (Les Contemplations, poesia, 1856)
    La leggenda dei secoli (La Légende des siècles, poesia, 1859)
    I miserabili (Les Misérables, romanzo, 1862)
    William Shakespeare (saggio, 1864)
    Canzoni delle strade e dei boschi (Les Chansons des rues et des bois, poesia, 1865)
    I lavoratori del mare (Les Travailleurs de la mer, romanzo, 1866)
    Parigi-guida (Paris-Guide, 1867)
    L'uomo che ride (L'Homme qui rit, romanzo, 1869)
    L'anno terribile (L'Année terrible, poesia, 1872)
    Novantatré (Quatrevingt-treize, romanzo, 1874)
    I miei figli (Mes Fils, 1874)
    Atti e parole - Prima dell'esilio (Actes et paroles - Avant l'exil, articoli e discorsi, 1875)
    Atti e parole - Durante l'esilio (Actes et paroles - Pendant l'exil, articoli e discorsi, 1875)
    Atti e parole - Dopo l'esilio (Actes et paroles - Depuis l'exil, articoli e discorsi, 1876)
    La leggenda dei secoli - 2ª serie (La Légende des siècles - 2e série, poesia, 1877)
    L'arte di essere nonno (L'Art d'être grand-père, poesia, 1877)
    Storia di un crimine - 1ª parte (Histoire d'un crime - 1re partie, romanzo, 1877)
    Storia di un crimine - 2ª parte (Histoire d'un crime - 2e partie, romanzo, 1878)
    Il Papa (Le Pape, poesia, 1878)
    La pietà suprema (La Pitié suprême, poesia, 1879)
    Religione e religioni (Religions et religion, poesia, 1880)
    L'asino (L'Ane, poesia, 1880)
    I quattro venti dello spirito (Les Quatres Vents de l'esprit, poesia, 1881)
    Torquemada (dramma, 1882)
    La leggenda dei secoli - 3ª serie (La Légende des siècles - 3e série, poesia, 1883)
    L'arcipelago della Manica (L'Archipel de la Manche, 1883)

Opere postume

    Teatro in libertà (Théâtre en liberté, drammi, 1886)
    La fine di Satana (La Fin de Satan, poesia, 1886)
    Cose viste - 1ª serie (Choses vues - 1re série, memorie e commentari, 1887, titolo non di Hugo)
    Tutta la lira (Toute la Lyre, poesia, 1888)
    Alpi e Pirenei (Alpes et Pyrénées, quaderno di viaggio, 1890)
    Dio (Dieu, poesia, 1891)
    Francia e Belgio (France et Belgique, quaderno di viaggio, 1892)
    Tutta la lira - nuova serie (Toute la Lyre - nouvelle série, poesia, 1893)
    Epistolario - Tomo I (Correspondances - Tome I, lettere, 1896)
    Epistolario - Tomo II (Correspondances - Tome II, lettere, 1898)
    Gli anni funesti (Les Années funestes, poesia, 1898)
    Cose viste - 2ª serie (Choses vues - 2e série, memorie e commentari, 1900, titolo non di Hugo)
    Poscritto della mia vita (Post-scriptum de ma vie, saggi filosofici, 1901)
    Ultimo fascio (Dernière Gerbe, poesia, 1902, titolo non di Hugo)
    Mille franchi di ricompensa (Mille Francs de récompense, dramma, 1934)
    Oceano. Ammasso di pietre (Océan. Tas de pierres, poesia, 1942)
    Pietre (Pierres, 1951)

Poeta
Manoscritto de La leggenda dei secoli
Primi versi

Hugo inizia a scrivere versi fin dalla prima giovinezza: a vent'anni, pubblica le Odi, sua prima raccolta poetica: quelli che saranno i temi caratteristici di quest'autore vi sono già presenti: attualità, storia, religione e, soprattutto, riflessioni sul ruolo del poeta. Lo stile di questi primi componimenti è prevalentemente classico, ma ben presto Hugo intraprende la strada del Romanticismo, riscuotendo notevole successo (le Odi saranno pubblicate quattro volte tra 1822 e 1828).

Nel 1828, l'autore riprende le fila della sua produzione raccogliendo in un unico volume tutti i suoi componimenti precedenti: le Odi e ballate (odi e ballate) sono ricche di affreschi storici, evocazione dell'infanzia, e inizia a profilarsi una religiosità più tollerante, un monarchismo più liberale; affiora soprattutto il mito di Napoleone. Sul piano dello stile, il giovane poeta si prende qualche libertà per quanto riguarda il metro e la tradizione poetica; notevoli sono le antitesi, soprattutto l'accostamento di periodi storici divergenti che tanto spazio avranno poi nella sua poesia ulteriore.

Successivamente Hugo si allontana un poco dalle preoccupazioni politiche per concedere spazio all'arte fine a sé stessa: è la volta delle Orientali, nel 1829, nelle quali fin dal titolo è evidente il gusto per l'esotico.
La maturità

Le raccolte successive — Le foglie d'autunno (1832), I canti del crepuscolo (1835), Le voci interiori (1837), I raggi e le ombre (1840) — introducono i temi maggiori in un quadro ancora lirico: la donna, Dio, l'amicizia, la natura, il potere. Si alternano sapientemente semplicità e sublime: anche parlando di sé stesso, Hugo non può fare a meno di sconfinare nell'epica.

Da questo punto in poi, il poeta abbandona le tendenze ad isolare l'arte dalla vita — il dibattito se l'arte dovesse essere "impegnata" o fine a sé stessa, attenta più all'attualità o alla bellezza, è scottante in questi anni —: la poesia di Hugo è, ormai, ancorata nella Storia.
Léopoldine Hugo nel 1836, ritratta da Auguste de Châtillion

Il momento dell'esilio segna una svolta nella produzione poetica di Hugo: dalla fusione tra sublime storico e profondità intima nascono le grandi raccolte come I castighi (1853) e Le contemplazioni (1856).

I castighi sono versi combattivi che denunciano il «crimine» del «miserabile» Napoleone, vale a dire il colpo di Stato del 2 dicembre che ha tradito le aspettative democratiche per restaurare il Secondo Impero. Il poeta è di volta in volta profetico, satirico, addirittura volgare per castigare il criminale; ma si discosta anche momentaneamente dall'attualità politica per raggiungere elevatezze quasi religiose; lo stile varia dalla fiaba all'epopea, dalla canzone all'elegia.

Ne Le contemplazioni Hugo riversa i suoi sentimenti, i suoi dolori dovuti all'esilio e alla morte della figlia adorata: in queste «memorie di un'anima»[13] egli parte alla solitaria scoperta dell'io e dell'universo, attraverso la forma lirica. Allo stesso tempo, la raccolta attinge a un lirismo amoroso e sensuale nei poemi dedicati a Juliette Drouet.

La leggenda dei secoli (1859) si lancia invece alla scoperta della storia, in un immenso poema epico che ripercorre tutta la vita dell'umanità, la sua difficile e dolorosa ascesa verso il progresso e la luce.

Gli ultimi anni di vita di Hugo sono indeboliti da una congestione cerebrale che mise praticamente fine alla sua attività di scrittore; continuarono tuttavia a uscire regolarmente raccolte di poemi anteriori, databili agli anni 1850-1870, come La pietà suprema, L'asino, I quattro venti dello spirito, che nutrirono la sua leggenda di scrittore instancabile e inesauribile fino ai suoi ultimi momenti.
Drammaturgo

Si è già accennato alla svolta che Hugo impresse alla storia del teatro, con il prologo al Cromwell e con la pièce Hernani: egli teorizza e mette in pratica un nuovo tipo di azione scenica, quella del dramma, della mescolanza degli stili (tragico e comico, alto e basso, sublime e grottesco), che applica per la prima volta appena ventiseienne, nel Cromwell appunto (1827): rifiuto delle convenzioni classicistiche come l'unità di tempo e di luogo, moltiplicazione dei personaggi, dei luoghi, dei registri linguistici... a tal punto che la pièce — lunga quasi 6000 versi — risulta troppo complessa e difficile da portare in scena.

Il giovane drammaturgo conquista la celebrità nel 1830, con Hernani, nonostante le difficoltà materiali che riscontra la sua arte: scene all'italiana (poco propizie a tale spettacolo), attori restii ad applicare forme nuove; gli anni successivi alternano trionfi (come Lucrezia Borgia, 1833, da cui Felice Romani trasse il libretto per l'opera di Donizetti) ed insuccessi (Il re si diverte, 1832), finché non viene deciso, insieme ad Alexandre Dumas, di costruire una sala ad hoc, il Théâtre de la Renaissance, dove viene recitato Ruy Blas nel 1838.

Il declino inizia nel 1843, con l'insuccesso de I Burgravi: l'autore non riesce ad arrivare a scrivere un teatro che sia al tempo stesso esigente e popolare. E così il teatro viene abbandonato. Vi tornerà solo anni più tardi, a partire dal 1866, con la redazione di diverse opere raccolte ne Il teatro in libertà (1886).
Romanziere
Illustrazione di Quasimodo per Notre-Dame de Paris, da Alfred Barbou.
Illustrazione di Cosette per I miserabili, da Émile Bayard.

Victor Hugo ha scritto nove romanzi. Essi coprono l'intero arco della sua vita, dal primo, Bug-Jargal, scritto quando aveva sedici anni, all'ultimo, Novantatré. I suoi romanzi toccano inoltre tutti i generi letterari, senza che sia possibile dare di essi una definizione univoca.

I primi romanzi nascono negli anni del grande successo di Walter Scott; ma nonostante che l'ispirazione primaria sia quella del romanzo storico, Hugo non perde mai una certa indipendenza e relatività: in lui, l'attualità fa sempre capolino dietro la storia. Così è in Han d'Islanda (1823) e in Bug-Jargal (1826); così è soprattutto per il suo primo grande capolavoro, Notre-Dame de Paris, del 1831, affresco della Parigi medievale e della sua cattedrale gotica, che riprende dai drammi degli stessi anni la tendenza alla mescolanza degli stili, dei registri, alla compenetrazione di sublime e grottesco, in particolare nel personaggio di Quasimodo.

L'attenzione ai problemi dell'attualità sociale prende corpo in appassionate lotte contro l'ingiustizia e l'oscurantismo: L'ultimo giorno di un condannato a morte (1829) e Claude Gueux (1834) sono allo stesso tempo romanzi storici e sociali impegnati in una lotta — l'abolizione della pena di morte — che supera i limiti della finzione. Così è anche per I miserabili (1862), che esce in pieno periodo realista ma che da esso riprende pochi elementi: quest'immenso successo popolare oscilla tra tutti i generi, dal melodramma al didattico.

Con I lavoratori del mare (1866) e L'uomo che ride (1869), l'autore si riavvicina all'estetica romantica dei primi scritti, dominata da personaggi deformi, mostruosi, e da una natura spaventosa. Più vicino alla storia è invece l'ultimo romanzo, Novantatré (1874), che mette in scena un tema molto caro all'autore: il ruolo fondante della Rivoluzione francese nella coscienza letteraria, politica, sociale e morale del XIX secolo.

Caratteristica portante di tutti i romanzi di Hugo — come in generale di quasi tutta la sua produzione — è di non fermarsi mai alla semplice piacevolezza: essi sono sempre al servizio di un'idea. Questo dà conto delle numerose e spesso lunghe digressioni che interrompono la narrazione, come quelle sulla miseria materiale e morale ne I miserabili. Ad avvicinarli ai drammi sono invece lo scontro costante dei protagonisti con l'esterno, con un'implacabile fatalità che talvolta deriva dalla società, talvolta dalla storia, talvolta anche dalla natura: ne deriva un avvicinamento al sublime, all'epopea di una lotta titanica e tragicamente destinata a fallire. Ma l'autore sa essere vicino anche alla vita povera e quotidiana degli umili, senza mai sconfinare in un asciutto realismo.
Pensatore

Sia nelle opere poetiche o romanzesche, sia in testi a sé stanti quali saggi, studi, lettere, Hugo si batte per un'idea, un'ideologia politica, una concezione del mondo.
La poetica
I Romantici, caricatura da De Barray.

La poetica di Hugo si esprime attraverso le sue opere: l'abbiamo già visto commentandole. Che sia in poesia, a teatro o nell'ambito della narrazione, egli può considerarsi l'iniziatore del Romanticismo francese ma anche un artista a sé, non classificabile sotto alcuna etichetta.

Nel prologo del Cromwell (1827), come già detto opera fondante per una nuova drammaturgia, egli teorizza una storia del mondo divisa in tre età, in cui evoluzione della poesia ed evoluzione della società sono inseparabili:

    La prima età è quella dell'infanzia del mondo; l'uomo è appena nato e risplende ancora della presenza di Dio; la sua forma poetica è l'ode, che canta l'eternità; il suo prodotto più emblematico è la Bibbia.
    La seconda età è l'età dell'oro: la società inizia a svilupparsi, organizzarsi e prendono vita anche le turbolenze e le guerre; la sua forma poetica è l'epopea o la tragedia, che rappresenta la storia; il suo cantore principale è Omero.
    La terza età è la modernità, la vecchiaia del mondo, l'epoca della melancolia e dell'analisi dei fenomeni; nasce la commedia, che riscopre la verità svelando che il mondo non è solo bellezza: mescolandosi alla tragedia nel dramma romantico, essa punta a rappresentare la vita; suo cantore è Shakespeare.

In poesia Hugo applica gli stessi principi della mescolanza degli stili; egli si batte inoltre per un verso più libero, più naturale, che si manifesta nel rifiuto della cesura e nel largo utilizzo di enjambement, oltre che con una spontaneità che si rende attraverso il frequente cambio di registro stilistico e linguistico: in particolare, egli si batte per reinserire nella poesia tutte quelle parole che ne erano state bandite, perché considerate troppo banali, quotidiane e quindi volgari. Nella biografia di William Shakespeare, testo che doveva essere un semplice prologo alla riedizione delle opere di quest'autore nel 1864, ma che diventa un vero e proprio manifesto del Romanticismo, Hugo redige poi un appassionato elenco di quelli che considera "geni" della letteratura.

Anche per quanto riguarda l'architettura, in un intervento sul portale della Rai Letteratura, Sandro Veronesi ci ricorda che fu Victor Hugo a usare parola "vandalo", per la prima volta riferendosi a chi demoliva le chiese costruite dai barbari, nella fattispecie dai Goti.
La politica
Il ritorno di Victor Hugo, caricatura di André Gill.

A partire dal 1849, Hugo decide di dedicare un terzo della sua opera alla politica, un terzo alla religione e un terzo alla filosofia. Il suo pensiero risulta severo nei confronti del suo tempo e della società in cui vive, rifiutando tuttavia qualunque condanna arbitraria e qualsiasi posizione meramente manichea.

È un riformista e vorrebbe cambiare la società: in questo senso, egli denuncia l'ineguaglianza sociale, e in particolare i ricchi che capitalizzano i loro possedimenti senza riammetterli nella produzione. Allo stesso modo, si oppone alla violenza se praticata contro un governo democratico, ma la giustifica per abbattere un potere illegittimo: per questo nel 1851 lancia una chiamata alle armi contro Napoleone III[14] che però non verrà raccolta.

Riguardo alla pena di morte, Hugo è un abolizionista irriducibile. Ha assistito durante la sua infanzia a delle esecuzioni e per tutta la vita lotterà contro di essa: numerose sono le allusioni nei suoi romanzi (da Notre-Dame de Paris a I miserabili), ma due in particolare sono dedicati a questo tema: L'ultimo giorno di un condannato a morte (1829) e Claude Gueux (1834) mettono l'accento sulla crudeltà, sull'ingiustizia e sull'inefficacia del procedimento. Anche in numerosi discorsi alla Camera dei Pari, all'Assemblea Costituente e al Senato egli si erge contro di esso:
(FR)

« La peine de mort est le signe spécial et éternel de la barbarie. »
	(IT)

« La pena di morte è il segno caratteristico ed eterno della barbarie »
(Discorso all'Assemblea Costituente, 15 settembre 1848)
Fotografia di Victor Hugo nel 1884

Più in generale, i discorsi pronunciati da Hugo sui grandi temi dell'attualità sono numerosi; la maggior parte di essi è raggruppata in Atti e parole, una raccolta di discorsi, dichiarazioni e testi politici pubblicata tra il 1875 e il 1876. Di essi citiamo:

    contro il lavoro infantile (discorso alla Chambre des pairs, 1847);
    contro la miseria (9 luglio 1849);
    sulla condizione della donna (in occasione dei funerali di George Sand, 10 giugno 1876);
    contro l'insegnamento religioso e a favore della scuola laica e gratuita (Discorso a proposito della legge sull'insegnamento, 15 gennaio 1850);
    a favore della pace e dell'unità federale d'Europa (in occasione dell'apertura del Congresso della pace, 21 agosto 1849);
    a favore del suffragio universale.

Hugo si batté anche per i diritti civili delle prostitute sfruttate, costrette dalla povertà a questo lavoro, e da lui raffigurate nella figura di Fantine de I miserabili, la quale diventa "schiava della società" a causa della fame e per mantenere la figlia.[15] Contemporaneamente, difese la figura della prostituta-cortigiana libera dagli attacchi dei benpensanti, celebrando la figura di Aspasia.[16] A vegliare Hugo, sotto l'Arco di Trionfo dopo la morte, vi erano anche molte prostitute parigine e «per l'occasione le prostitute di strada decisero di offrire gratuitamente i propri servizi ai clienti, una sorta di tributo allo scrittore che era stato il loro paladino e difensore».[17]

Victor Hugo si è espresso anche - sebbene in misura ridotta - sulla colonizzazione dell'Algeria, principale avventura coloniale della Francia in quegli anni. Se è sensibile al discorso della colonizzazione come civilizzazione[18], rimane comunque scettico riguardo alle capacità civilizzatrici della pacificazione militare, e individua nell'Algeria conquistata un luogo sfruttato per deportarvi coloro che si opponevano al colpo di Stato di Luigi Napoleone Bonaparte. Si nota che, riguardo alla schiavitù, già presente nel precoce romanzo Bug-Jargal (scritto nel 1818) — dove tuttavia sembra condividere i pregiudizi dei suoi contemporanei a proposito dei neri —, egli mantenne un silenzio sorprendente quando essa venne abolita nelle colonie francesi, nel 1848, intervenendo solo per richiedere la grazia dell'abolizionista statunitense John Brown nel 1859[19].

Hugo non era un nazionalista come altri romantici, ma anzi sostenne l'europeismo (e un certo cosmopolitismo) in maniera decisa. Il termine Stati Uniti d'Europa ("États-Unis d'Europe"), già usato da George Washington e da Napoleone, fu usato da Hugo durante il suo discorso al Congresso Internazionale della Pace tenutosi a Parigi nel 1849. Hugo sognava un'unione di stati federati e indipendenti all'interno di una grande confederazione, come auspicato da altri contemporanei come Mazzini o, in passato, da Voltaire o Immanuel Kant. Egli privilegiava la creazione di un senato sovrano supremo, che sarebbe stato per l'Europa quello che è il parlamento per l'Inghilterra e disse «Verrà un giorno in cui tutte le nazioni del nostro continente formeranno una fratellanza europea... Verrà un giorno in cui dovremo vedere... Gli Stati Uniti d'America e gli Stati Uniti d'Europa faccia a faccia, allungarsi tra di loro attraverso il mare». Victor Hugo piantò un albero nella sua residenza a Guernsey, commentando il suo gesto con le parole "Quando quest'albero sarà maturo, esisteranno gli Stati Uniti d'Europa". L'albero al giorno d'oggi cresce ancora nel giardino della casa d'Altavilla a Saint Peter Port nell'isola di Guernsey, dove visse Victor Hugo, durante il suo esilio dalla Francia.[20][21]

La sua visione positiva e progressiva della missione dell'uomo è tipicamente romantica ed è condensata in uno dei suoi versi più celebri:
(FR)

« Collabore avec Dieu. Prévois. Pourvois. Prends soin. »
	(IT)

« Collabora con Dio. Prevedi. Provvedi. Prendi cura. »
(Tutta la lira - nuova serie, LXVIII, Collabora con Dio)
Visione religiosa

La visione religiosa di Hugo subì cambiamenti durante la sua vita. In gioventù si identificava come un cattolico, professando rispetto per la Chiesa e la gerarchia ecclesiastica. Successivamente divenne un cattolico non praticante e incrementò le sue opinioni anti-cattoliche e anticlericali. Si interessò di spiritismo, frequentando le sedute spiritiche della scrittrice Delphine de Girardin durante l'esilio, dove talvolta anche il figlio Charles svolgeva il ruolo di medium, mentre nei suoi tardi anni professò un deismo razionalista simile a quello di Voltaire. Durante il censimento del 1872 alla domanda se fosse un cattolico, replicò "No. Un libero pensatore".
Resoconti di viaggio
Victor Hugo nel 1854

Hugo ha viaggiato molto, sia come "turista" sia perché costretto dall'esilio. Per ogni suo viaggio, ci ha lasciato numerose descrizioni e commenti. I suoi ricchi e dettagliati reportage di viaggio sono pubblicati sotto vari titoli: Il Reno (1842), Cose viste (il titolo non è suo — 1887 e 1900), Alpi e Pirenei (1890), Francia e Belgio (1892) ecc. Sono altrettante preziose testimonianze dei suoi viaggi in molte regioni della Francia (Piccardia, Normandia...), in Belgio e Lussemburgo, in Italia e Spagna ecc.
Disegnatore

Non bisogna dimenticare, nella vasta produzione di Victor Hugo, i suoi disegni: egli è un autodidatta e non esita a sperimentare nuove tecniche e nuovi ingredienti, dall'inchiostro al caffè, al carbone, usando anche fiammiferi e piume al posto dei pennelli.

Generalmente le sue opere sono di media taglia e servono nella maggior parte dei casi a illustrare i suoi scritti, oppure come regali da inviare agli amici in ricorrenze speciali. Quest'arte è per lui principalmente un passatempo.

Inizialmente i suoi lavori sono nettamente realistici, salvo poi acquisire una dimensione più fantastica con l'esilio e il suo confronto "mistico" con il mare. Questa sua tendenza gli varrà molte lodi: Charles Baudelaire ebbe a dire:
(FR)

« Je n'ai pas trouvé chez les exposants du Salon la magnifique imagination qui coule dans les dessins de Victor Hugo comme le mystère dans le ciel. Je parle de ses dessins à l'encre de Chine, car il est trop évident qu'en poésie, notre poète est le roi des paysagistes. »
	(IT)

« Non ho trovato presso gli espositori del Salone la magnifica immaginazione che cola dai disegni di Victor Hugo come il mistero dal cielo. Parlo dei suoi disegni a china, perché è fin troppo evidente che, in poesia, il nostro poeta è il re dei paesaggisti. »
(Charles Baudelaire, Curiosità estetiche, 1868 — IX Salone del 1859, Lettere al signor Direttore della rivista francese VIII)

    Città con il ponte di Tumbledown (1847)

    Ricordo delle Vosges. Borgo di Hugo - Testa d'Aquila (1850)

    I due castelli (1850)

    Crepuscolo (1853-1855)

    Piovra con le iniziali V.H. (1866)

    Il faro

    Castello

    L'impiccato (1854), la cui seconda versione (1860), quasi identica, porta il nome di John Brown[22]

    Castello

Giudizi su Hugo
Scultura di Hugo, Auguste Rodin (1840-1917)

Fin dalla prima giovinezza, Hugo si inserisce nel dibattito culturale del secolo, il Romanticismo, per esempio presenziando alle riunioni dei cenacoli, dei quali il più importante è quello tenuto da Charles Nodier. Egli intrattiene inoltre relazioni d'amicizia con molti di essi, per esempio Alexandre Dumas, autore come lui di numerosi drammi romantici (oltre che di fortunatissimi romanzi): quest'amicizia, con qualche alto e basso, durerà tutta la vita. C'è invece un po' più di rivalità con Alphonse de Lamartine, verso il quale il poeta non cessa di proclamare la sua ammirazione, finché il successo non gli concederà la preminenza artistica. Stima e ammirazione reciproca caratterizzano il suo rapporto con Honoré de Balzac, nonostante qualche diffidenza, e con Gérard de Nerval.

Il suo successo crescente, il talento e l'originalità gli procureranno molta ammirazione; a questo si aggiunge la sua integrità politica e la fama datagli dai vent'anni di esilio volontario, che fanno tacere non pochi tra i suoi detrattori.

È proprio a partire dagli anni dell'esilio, e soprattutto con il suo ritorno, che Hugo diventa un emblema nazionale: è popolare, ammirato dai suoi pari e temuto dai politici. Qualsiasi romanziere, poeta o drammaturgo deve per forza definire la propria identità in rapporto a lui — pro o contro.
Caricatura di Zola di fronte alla statua di Hugo

Ma questo potere e questa preminenza gli procurano anche qualche odio. In fatto di politica, i repubblicani più a sinistra dubitano della sua conversione, mentre i monarchici non gli perdonano facilmente quello che reputano un tradimento.

Charles Baudelaire adora Hugo, ma si irrita qualche volta per i suoi versi "politici": ambivalenza che caratterizzerà, in molti casi, gli scrittori della fine del secolo. Il giudizio del poeta de I fiori del male sui Miserabili è ambiguo, da una parte definisce il libro come "immondo"[23] e "inetto"[24], dall'altra parte afferma che «contiene delle pagine che possono inorgoglire non soltanto la letteratura francese, ma anche la letteratura dell'Umanità pensante».[25]

Gustave Flaubert, per parte sua, ammira il romantico del 1830, ma diffida del «vecchio coccodrillo», giudicando le sue digressioni filosofiche, come quelle de I miserabili, pesanti e fuori luogo, per lo «stile intenzionalmente scorretto e volgare».[24] Questo punto di vista è d'altronde condiviso da tutti coloro, come Baudelaire e Verlaine, che vorrebbero separare nettamente l'arte dall'impegno politico.

Edmond e Jules de Goncourt attaccano sempre i Miserabili come un libro "falso", mentre Lamartine e Barbey d'Aurevilly definiscono l'opera come "pericolosa". Per Lamartine è «libro pericolosissimo in due sensi: non solo perché spaventa le persone felici, ma perché suscita troppe speranze in quelle infelici».[24]

Hugo sa benissimo che parlare della miseria, la "cosa senza nome", e per questo di usare una "parola da galeotti", scandalizza i benpensanti, ma risponde a Lamartine scrivendo che ciò è necessario: «Io illumino la notte».[24]

Émile Zola avrà da rimproverargli la sua tiepidezza nei confronti dei comunardi (Hugo avrà parole di elogio solo per l'anarchica Louise Michel, a cui dedicherà il poema Viro Major) - e non sarà il solo -, mentre altri al contrario criticheranno le sue posizioni troppo socialiste. Hugo aiutò comunque alcuni comunardi in esilio.

Gabriele D'Annunzio gli dedica una lirica, Nel primo centenario della nascita di Vittore Hugo, tratto da Elettra, il secondo libro delle Laudi. La stessa cosa faranno Mario Rapisardi (Per il centenario di Victor Hugo) e Giovanni Pascoli (A Victor Hugo).

Il pubblico continuò a tributargli quasi un culto e i giovani poeti gli mandano i loro versi — qualcuno dei quali si pone volentieri in atteggiamento irriverente:
(FR)

« Hugo: l'Homme apocalyptique,
L'Homme-Ceci-tûra-cela,
Meurt, gardenational épique ;
Il n'en reste qu'un - celui-là. »
	(IT)

« Hugo: l'Uomo apocalittico,
L'Uomo-Questo-uccide-quello,
Muore, guardianazionale epico;
Ne rimane uno solo - quel solo. »
(Tristan Corbière, Un giovane che se ne va in Gli amori gialli, 1873)

Hugo, maestro delle antitesi, rimane un uomo che esaspera i suoi ammiratori e sa farsi ammirare dai suoi nemici. Anche molto tempo dopo la sua morte, continua, con la sua opera o il suo impegno, a suscitare le reazioni più differenti: Charles Maurras lo odia, François Mauriac lo ammira e dichiara, nel 1952:
(FR)

« Il commence à peine à être connu. Le voilà au seuil de sa vraie gloire. Son purgatoire est fini. »
	(IT)

« Cominciano a malapena a conoscerlo. Eccolo alla soglia della sua vera gloria. Il suo purgatorio è concluso. »
(Mauriac, 1952[26])
Omaggi e riferimenti
Statua di Hugo a Guernesey

Sono numerosi i richiami e gli omaggi tributati a quello che è forse uno dei maggiori autori della letteratura francese; citiamo:

    I discorsi pronunciati durante i suoi funerali, il 1º giugno 1885, sono disponibili in francese su Wikisource. Ricordiamo che le sue ceneri riposano al Pantheon, tra i "grandi della patria".
    Numerose città, prime fra tutte Parigi, gli hanno dedicato una via (nella capitale è Avenue Victor-Hugo, nel 16° arrondissement).
    Numerose località gli hanno anche dedicato una statua, a Parigi, a Guernesey, a Besançon e altrove.
    Sempre a Parigi è a suo nome anche una stazione della metropolitana, nella linea 2.
    In letteratura molti cantanti hanno ripreso suoi poemi; per esempio:
        Georges Brassens (Gastibelza, La Légende de la Nonne);
        Julos Beaucarne (Je ne songeais pas à Rose);
        Colette Magny (Les Tuileries, Chanson en canot).
    Sempre in questo campo, l'album intitolato Asterix e i Belgi della serie di Asterix lo cita spessissimo.
    A Victor Hugo sono stati intitolati il cratere Hugo, sulla superficie di Mercurio, e l'asteroide 2106 Hugo[27].
    Ne Il codice da Vinci di Dan Brown, Hugo è uno dei Gran Maestri del Priorato di Sion, riprendendo a fini romanzeschi il falso storico dei Dossiers secrets d'Henri Lobineau di Pierre Plantard, secondo l'interpretazione data dal saggio di pseudostoria Holy Blood, Holy Grail.

Adattamenti

Le opere di Hugo — o la sua stessa vita nel caso di Adèle H. — hanno dato luogo a innumerevoli adattamenti, che sia a teatro, al cinema o in televisione. I maggiori attori hanno incarnato gli eroi immortali Jean Valjean o Esmeralda, primi fra tutti Jean Gabin, Lino Ventura, Liam Neeson o Gérard Depardieu nel primo caso, o Gina Lollobrigida nel secondo.
Cinema

Sono quasi un centinaio gli adattamenti per il cinema[28], dei quali più di quaranta sono tratti da I miserabili (vedi), seguito da vicino da Notre-Dame de Paris (vedi). Questi film sono una delle prove più lampanti dell'universalità di Victor Hugo, adattato in numerosi paesi: Stati Uniti d'America (Don Caesar de Bazan, tratto da Ruy Blas, 1915), Inghilterra, India (Badshah Dampati, tratto da Notre-Dame de Paris, 1953), Giappone (Re Mizeraburu: Kami To Akuma, I miserabili trasposto in un'ambientazione giapponese, 1950), Egitto (Al Bo'asa, sempre da I miserabili, 1978), Italia (L'uomo che ride, da L'uomo che ride, 1966), Francia ecc.

Già nei primi anni del Novecento appaiono sullo schermo versioni cinematografiche tratti dai suoi romanzi: nel 1909, David Wark Griffith firma la regia e la sceneggiatura di A Fool's Revenge, adattamento di Il re si diverte.

Hugo è stato adattato anche in cartoni animati, come ne Il gobbo di Notre-Dame della Disney, 1996, o I miserabili, film d'animazione giapponese del 1979.

A questi si aggiungono i film ispirati alla vita dello scrittore, dei quali Adèle H., una storia d'amore di François Truffaut è uno dei più noti.
Televisione

Anche in televisione le opere di Hugo contano un numero considerevole di adattamenti, più o meno fedeli all'opera originale. In Francia, un successo considerevole ebbe I miserabili di Robert Hossein, nel 1982, con Lino Ventura nel ruolo protagonista. L'ultimo adattamento in ordine di tempo, invece, è quello diretto da Josée Dayan, I miserabili, con Gérard Depardieu.

In Italia fu realizzato nel 1964 uno sceneggiato televisivo, I miserabili, diretto da Sandro Bolchi, che vedeva Gastone Moschin nella parte di Jean Valjean.
Opera

Pure numerose sono le riprese per l'opera:

    Il Lucrezia Borgia di Gaetano Donizetti, tratto da Lucrezia Borgia, fu rappresentato per la prima volta al Teatro alla Scala di Milano il 26 dicembre 1833.
    Nel 1837 fu la volta, ancora alla Scala, de Il giuramento di Saverio Mercadante, tratto da Angelo, tiranno di Padova; dallo stesso testo fu tratto, nel 1876, l'opera La Gioconda di Amilcare Ponchielli. Sempre di Ponchielli è anche l'opera Marion Delorme (1855), tratto dall'omonimo dramma di Hugo.
    Giuseppe Verdi si ispirò pure lui dalle opere di Hugo per scrivere, nel 1844, Ernani, dall'Hernani, e, nel 1851, Rigoletto da Il re si diverte.

In realtà si dice che Hugo non fosse molto propenso a questi adattamenti, che gli avrebbero ispirato una crudele esclamazione: «Vietato deporre musica ai piedi dei miei versi!». Arnaud Laster ha però rettificato: «Non si è mai trovata la famosa frase attribuita a Hugo: "Vietato deporre musica ai piedi dei miei versi". Probabilmente non era così ostile alla messa in musica dei suoi testi, come testimonia La Esmeralda di Louise Bertin»[29]. Pare che l'irritazione provata da Hugo alla visione del Rigoletto a Parigi sia dovuta anche alla questione dei diritti d'autore, difficili da avere in casi di adattamenti operistici. Nel caso del Quartetto dal Rigoletto, pare che l'Hugo riconoscesse l'altezza della musica, ma si lamentasse dell'assurdità di fare dialogare a lungo quattro personaggi contemporaneamente, cosa che nel teatro di prosa non aveva senso.

È certo comunque che il suo amico Franz Liszt compose diverse opere sinfoniche tratte dai suoi poemi: Cosa si ode sulla montagna da Le foglie d'autunno, e Mazeppa da Le orientali. Ma molti altri compositori ancora infrangeranno il presunto divieto autoriale, da Georges Bizet a Wagner, da Camille Saint-Saëns a Gabriel Fauré[30].
Commedie musicali

Due commedie musicali soprattutto hanno percorso tutto il pianeta:

    Les Misérables, nel mondo anglo-sassone conosciuto anche come Les Miz, del 1980, è opera di Alain Boublil e Claude-Michel Schönberg ed è stata portata in scena in quarantatré paesi, trecentotto città, in ventuno traduzioni diverse, raggiungendo la cifra di 47.000 performance in tutto il mondo (più di 10.000 solo a Londra) e 60 milioni di spettatori.[senza fonte]
    Quasi altrettanto famosa è Notre-Dame de Paris, del 1998, opera di Luc Plamondon e Riccardo Cocciante: è stata tradotta in italiano (da Pasquale Panella), spagnolo, inglese, russo e coreano, e ha ricevuto numerosi riconoscimenti in tutto il mondo.[senza fonte]

Dal 2004 la compagnia fiorentina noi, gli artisti senza nome... ha sceneggiato Amore, follia, morte a Notre Dame ispirandosi ai testi di Victor Hugo e alle musiche di Cocciante, con inserimenti di Vangelis, Pink Floyd e John Williams.
Opere di Victor Hugo

Nota: l'anno indicato tra parentesi è la data della prima pubblicazione
Teatro

    Cromwell (dramma, 1827)
    Amy Robsart (1828)
    Hernani (dramma, 1830)
    Marion Delorme (dramma, 1831)
    Il re si diverte (Le Roi s'amuse, dramma, 1832)
    Lucrezia Borgia (Lucrèce Borgia, dramma, 1833)
    Maria Tudor (Marie Tudor, dramma, 1833)
    Angelo, tiranno di Padova (Angelo, tyran de Padoue, dramma, 1835)
    Ruy Blas (dramma, 1838)
    I Burgravi (Les Burgraves, dramma, 1843)
    Torquemada (dramma, 1882)
    Teatro in libertà (Théâtre en liberté, drammi, postumo: 1886)

Romanzi

    Bug-Jargal (romanzo, 1818)
    Han d'Islanda (Han d'Islande, romanzo, 1823)
    L'ultimo giorno di un condannato a morte (Le Dernier Jour d'un condamné, romanzo, 1829)
    Notre-Dame de Paris (romanzo, 1831)
    Claude Gueux, (romanzo, 1834), traduzione di S. Sinibaldi, Claude Gueux, Liberilibri, [1998] 1999
    I miserabili (Les Misérables, romanzo, 1862)
    I lavoratori del mare (Les Travailleurs de la mer, romanzo, 1866)
    L'uomo che ride (L'Homme qui rit, romanzo, 1869)
    Novantatré (Quatrevingt-treize, romanzo, 1874)

Poesie

    Odi e poesie diverse (Odes et poésies diverses, poesia, 1822)
    Nuove odi (Nouvelles Odes, poesia, 1824)
    Odi e ballate (Odes et ballades, poesia, 1826)
    Le orientali (Les Orientales, poesia, 1829)
    Le foglie d'autunno (Les Feuilles d'automne, poesia, 1831)
    I canti del crepuscolo (Les Chants du crépuscule, poesia, 1835)
    Le voci interiori (Les Voix intérieures, poesia, 1837)
    I raggi e le ombre (Les Rayons et les ombres, poesia, 1840)
    I castighi (Les Châtiments, poesia, 1853)
    Le contemplazioni (Les Contemplations, poesia, 1856)
    La leggenda dei secoli - 1ª serie (La Légende des siècles - 1e série, poesia, 1859)
    Canzoni delle strade e dei boschi (Les Chansons des rues et des bois, poesia, 1865)
    L'anno terribile (L'Année terrible, poesia, 1872)
    L'arte di essere nonno (L'Art d'être grand-père, poesia, 1877)
    La leggenda dei secoli - 2ª serie (La Légende des siècles - 2e série, poesia, 1877)
    Il Papa (Le Pape, poesia, 1878)
    La pietà suprema (La Pitié suprême, poesia, 1879)
    L'asino (L'Ane, poesia, 1880)
    Religione e religioni (Religions et religion, poesia, 1880)
    I quattro venti dello spirito (Les Quatres Vents de l'esprit, poesia, 1881)
    La leggenda dei secoli - 3ª serie (La Légende des siècles - 3e série, poesia, 1883)

Raccolte postume:

    La fine di Satana (La Fin de Satan, poesia, 1886)
    Dio (Dieu, poesia, 1891)

Scelta di poesie fra i manoscritti di Victor Hugo, compiuta da Paul Maurice:

    Tutta la lira (Toute la Lyre, poesia, 1888)
    Tutta la lira - nuova serie (Toute la Lyre - nouvelle série, poesia, 1893)
    Gli anni funesti (Les Années funestes, poesia, 1898)
    Ultimo fascio (Dernière Gerbe, poesia, 1902, titolo non di Victor Hugo)
    Oceano. Ammasso di pietre (Océan. Tas de pierres, poesia, 1942)

Altri testi

    Studio su Mirabeau (Etude sur Mirabeau, saggio, 1834)
    Letteratura e filosofia insieme (Littérature et philosophie mêlées, 1834)
    Il Reno (Le Rhin, 1842)
    Napoleone il Piccolo (Napoléon le Petit, pamphlet, 1852)
    Lettere a Luigi Bonaparte (Lettres à Louis Bonaparte, lettere, 1855)
    William Shakespeare (saggio, 1864)
    Parigi-guida (Paris-Guide, 1867)
    I miei figli (Mes Fils, 1874)
    Atti e parole - Prima dell'esilio (Actes et paroles - Avant l'exil, articoli e discorsi, 1875)
    Atti e parole - Durante l'esilio (Actes et paroles - Pendant l'exil, articoli e discorsi, 1875)
    Atti e parole - Dopo l'esilio (Actes et paroles - Depuis l'exil, articoli e discorsi, 1876)
    Storia di un crimine - 1ª parte (Histoire d'un crime - 1re partie, romanzo, 1877)
    Storia di un crimine - 2ª parte (Histoire d'un crime - 2e partie, romanzo, 1878)
    L'arcipelago della Manica (L'Archipel de la Manche, 1883)

Opere postume

    Cose viste - 1ª serie (Choses vues - 1re série, memorie e commentari, 1887, titolo non di Hugo)
    Cose viste - 2ª serie (Choses vues - 2e série, memorie e commentari, 1900, titolo non di Hugo)
    Alpi e Pirenei (Alpes et Pyrénées, quaderno di viaggio, 1890)
    Francia e Belgio (France et Belgique, quaderno di viaggio, 1892)
    Epistolario - Tomo I (Correspondances - Tome I, lettere, 1896)
    Epistolario - Tomo II (Correspondances - Tome II, lettere, 1898)
    Poscritto della mia vita (Post-scriptum de ma vie, raccolta di saggi filosofici degli anni 1860, 1901)
    Mille franchi di ricompensa (Mille Francs de récompense, dramma, 1934)
    Pietre (Pierres, frammenti di manoscritti, 1951)

Antologie moderne (estratti da discorsi e opere)

    Contro la pena di morte, BUR, 2009, collana Pillole BUR, con un saggio di Eva Cantarella
    Contro i tagli alla cultura, Ibis, Minimalia, 2011
    Discorsi contro, Endemunde, collana Finestre Alte, 2012
    Sulla libertà. Scritti politici scelti (1848-1860), ed. Il Grano, collana Classici, 2014

Note

    ^ (PDF) Une vie d'exception (PDF), su www.besancon.fr, p. 5. URL consultato il 29 aprile 2010..
    ^ La frase sarebbe stata annotata su un quaderno di scuola. Hugo l'avrebbe scritta in seguito a un concorso di poesia, perso perché la giuria, giudicando ottimo il suo componimento, non poteva credere che l'autore fosse un ragazzo così giovane.
    ^ Alla sua vita si è ispirato François Truffaut per il suo quattordicesimo lungometraggio: Adèle H., una storia d'amore. Adèle venne interpretata da Isabelle Adjani.
    ^ Yves Murie, Victorine, le grand secret de Louise Michel, 2000
    ^ Scrittori: Victor Hugo, una figlia segreta da una rivoluzionaria
    ^ Il libro è disponibile in lingua francese in Victor Hugo, Juliette Drouet, 50 ans de lettres d'amour 1833-1883: Lettres de l'anniversaire, a cura di Gérard Pouchain, intr. di Marie Hugo, 2005. L'anniversario in questione ricorreva il 16 febbraio.
    ^ Per una cronologia più completa degli avvenimenti che portarono al Secondo Impero, si veda questa quadro riassuntivo (in francese).
    ^ Atti e parole — Durante l'esilio, 1859, volume I "L'amnistia".
    ^ Atto di morte di Hugo
    ^ Atti e parole — Dopo l'esilio, 1885, volume I "Morte di Victor Hugo": «Il 2 agosto 1883, Victor Hugo aveva consegnato a Auguste Vacquerie, in una busta non sigillata, le seguenti righe testamentarie, che costituivano le sue ultime volontà per l'indomani della sua morte: Io do cinquanta mila franchi ai poveri. Desidero essere portato al cimitero nel loro carro funebre. Rifiuto l'orazione di tutte le chiese; chiedo una preghiera a tutte le anime. Credo in Dio».
    ^ Carro funebre dei poveri. Cfr. nota 5.
    ^ Piero Angela, La macchina per pensare (Alla scoperta del cervello), Garzanti, 1987, p. 49.
    ^ Le contemplazioni, prefazione dell'autore.
    ^ Atti e parole — Durante l'esilio, volume III, "Dichiarazione riguardo all'Impero": «Caricare il fucile ed essere pronti».
    ^ I miserabili, vol. I, 1862, p. 236
    ^ I miserabili, vol. I, 1862, p. 179
    ^ Pia Covre, Carla Corso, Le prostitute di Hugo, estratto
    ^ Cfr. il discorso del 1879 in occasione dell'abolizione della schiavitù, intitolato Discorso sull'Africa.
    ^ Atti e parole — Durante l'esilio, 1859, volume II, "John Brown".
    ^ Gli Stati Uniti d'Europa: ideale o utopia?
    ^ Quante tracce del mondo di oggi nei Miserabili di Victor Hugo
    ^ Victor Hugo, le Corps de John Brown pendu à une potence
    ^ Charles Baudelaire, Saggi critici pag. 68 e segg.
    ^ a b c d A. Ubersfeld, I Miserabili, in: Storia della letteratura francese, Milano, 1991
    ^ I Miserabili di Victor Hugo
    ^ Rispondendo a un'inchiesta condotta dalla rivista Libertà di spirito in occasione dei centocinquant'anni dalla nascita di Hugo.
    ^ (EN) Lutz D. Schmadel, Dictionary of minor planet names, Berlino, Springer Verlag, 2003, p. 171, ISBN 3-540-00238-3.
    ^ Filmografia completa (in inglese).
    ^ « On n'a jamais trouvé la fameuse formule que l'on prête à Hugo: "Défense de déposer de la musique au pied de mes vers". Il n'était sans doute pas si hostile que cela à la mise en musique de ses textes comme en témoigne La Esmeralda de Louise Bertin ». La frase fu pronunciata al Groupe Hugo il 25 gennaio 1997.
    ^ Victor Hugo e la musica (in francese).

Bibliografia
Opere di Hugo

    I maggiori romanzi di Victor Hugo e le sue poesie sono disponibili nella Oscar Classici Mondadori:
        I miserabili, Mondadori, Milano 2004, coll. Oscar - Classici, 1471 p. ISBN 978-88-04-53438-9
        L'ultimo giorno di un condannato a morte, Mondadori, Milano 1998, coll. Oscar - Classici, 454 p. ISBN 978-88-04-55638-1
        L'uomo che ride, Mondadori, Milano 2004, coll. Oscar - Classici, 442 p. ISBN 978-88-04-52797-8
        Notre-Dame de Paris, Mondadori, Milano 2000, coll. Oscar - Classici, 490 p. ISBN 978-88-04-47786-0
        Novantatré, Mondadori, Milano 1995, coll. Oscar - Classici, 311 p. ISBN 978-88-04-39344-3
        Poesie, Mondadori, Milano 2002, coll. Oscar - Classici, 577 p. ISBN 978-88-04-51048-2
    Tutto il teatro, Rizzoli, Milano 1962, coll. Biblioteca universale Rizzoli, 197 p.
    (FR) In originale:
        J. Hetzel et Cie, A. Quantin (a cura di), Œuvres complètes de Victor Hugo. Édition définitive d'après les manuscrits originaux, 1880-1889, 48 vol. in-8° (I. Poésie, 16 vol. – II. Philosophie, 2 vol. – III. Histoire, 3 vol. – IV. Voyages, 2 vol. – V. Drame, 5 vol. – VI. Roman, 14 vol. – VII. Actes et paroles, 4 vol. – VIII Œuvres diverses, 2 vol.)
        J. Seebacher, G. Rosa (a cura di), Œuvres complètes de Victor Hugo, R. Laffont, 1985, 18 vol.
    H. Focillon (a cura di), I disegni di Victor Hugo, trad. di G. Guglielmi, Bologna, 1983.

Opere su Hugo

(FR) Per una bibliografia completa si può vedere il sito della BNF oppure fare una ricerca sul Groupe Hugo dell'università Paris 7.

    M. Arena, Il sentimento della comprensione e dell'amore nelle opere e nella vita di Victor Hugo, Lalli, Poggibonsi 1985, 62 p.
    (FR) P. Bénichou, Les Mages romantiques, Gallimard, 1988.
    (FR) —, Le Temps des prophètes, Gallimard, 1977.
    M. Botto, Une destinée incurable: narratore e personaggio nei "Misérables" di Victor Hugo, La Nuova Italia, Firenze 1988, 129 p.
    V. Brombert, Victor Hugo e il romanzo visionario, Bologna, Il Mulino, 1987 ISBN 88-15-01427-6
    B. Brunotti, Victor Hugo: gli anni dell'iniziazione poetica (1802-1829), Ed. Garigliano, Cassino, 1975, 213 p.
    E. Conti, Il grottesco in Victor Hugo e Charles Baudelaire, tesi di laurea dell'Università degli Studi di Milano, Milano 1993.
    (FR) A.Decaux, Victor Hugo, Editions Perrin, 2001.
    (DE) M. Feller, Der Dichter in der Politik: Victor Hugo und der deutsch-französische Krieg von 1870/71. Untersuchungen zum französischen Deutschlandbild und zu Hugos Rezeption in Deutschland, tesi di dottorato, Marburg 1988.
    (FR) Danièle Gasiglia-Laster, F. Birr, Victor Hugo, sa vie, son œuvre, 1984.
    (FR) H. Guillemin, Victor Hugo par lui-même, Seuil, 1964.
    (FR) J-M. Hovasse, Victor Hugo, Fayard, 2001 e 2008
    A. Lancellotti, Victor Hugo: l'uomo, il poeta, il drammaturgo, il romanziere, ERS, Roma 1957, 238 p.
    G. Macchia, L. De Nardis, M. Colesanti, La letteratura francese dall'Illuminismo al Romanticismo, Rizzoli, Milano 1992.
    (FR) P. Martino, L'Epoque romantique en France (1815-1830), Boivin, 1944 (ri-ed. Hatier).
    M. Muner, Victor Hugo, La Scuola, Brescia 1956, 318 p.
    (FR) G. Piroué, Victor Hugo romancier ou les dessus de l'inconnu, Denoël, 19852.
    A. Pompeati, Vita di Victor Hugo, A. Corticelli, Milano 1936, 288 p.
    B. Revel, Victor Hugo: 1802-1830. La vittoria romantica, Marzorati, Milano 1955, 198 p.
    (FR) M. Roman, M.-C. Bellosta, Les "Misérables", roman pensif, Belin, 1995.
    (FR) A. Rosa, Hugo, l'éclat d'un siècle, Messidor, 1985.
    (FR) G. Rosa, Ceci tuera cela: le roman et le paradoxe littéraire in Littérature, n° 36, dicembre 1979.
    (FR) Anne Ubersfeld, Le Drame romantique, Belin, 1993.
    (FR) —, Le Roman d'Hernani, Mercure de France, 1985.
    (FR) E.Verhaeren, Hugo et le romantisme, Complexe, Bruxelles 2002, 141 p.
    Il ritorno di Hernani alla comédie française, 1867, Università degli studi di Perugia, Perugia 1992.
    (FR) Pascal Tonazzi, Florilège de Notre-Dame de Paris (anthologie), Editions Arléa, Paris, 2007, ISBN 2-86959-795-9

Johann Wolfgang von Goethe
Da Wikipedia, l'enciclopedia libera.
(Reindirizzamento da Goethe)
bussola Disambiguazione – "Goethe" rimanda qui. Se stai cercando altri significati, vedi Goethe (disambigua).
Nessuna nota a piè di pagina
	Questa voce o sezione sull'argomento scrittori è priva o carente di note e riferimenti bibliografici puntuali.
Sebbene vi siano una bibliografia e/o dei collegamenti esterni, manca la contestualizzazione delle fonti con note a piè di pagina o altri riferimenti precisi che indichino puntualmente la provenienza delle informazioni. Puoi migliorare questa voce citando le fonti più precisamente.
« La vita appartiene ai viventi, e chi vive deve essere preparato ai cambiamenti. »
(Goethe, da Gli anni di pellegrinaggio di Wilhelm Meister)
Johann Wolfgang von Goethe, ritratto da J. K. Stieler nel 1828
Johann Wolfgang von Goethe, ritratto da J. K. Stieler nel 1828
Firma di Goethe
Firma di Goethe

Johann Wolfgang von Goethe (in tedesco ascolta[?·info], [ˈjoːhan ˈvɔlfɡaŋ fɔn ˈɡøːtə]), (Francoforte sul Meno, 28 agosto 1749 – Weimar, 22 marzo 1832) è stato uno scrittore, poeta e drammaturgo tedesco.

Considerato da George Eliot «uno dei più grandi letterati tedeschi e l'ultimo uomo universale a camminare sulla terra», viene solitamente reputato uno dei casi più rappresentativi nel panorama culturale europeo. La sua attività fu rivolta alla poetica, al dramma, alla letteratura, alla teologia, alla filosofia, all'umanismo e alle scienze, ma fu prolifico anche nella pittura, nella musica e nelle arti. Il suo magnum opus è il Faust, un'opera monumentale alla quale lavorò per oltre sessant'anni[1].

Goethe fu l'originario inventore del concetto di Weltliteratur (letteratura mondiale), derivato dalla sua approfondita conoscenza ed ammirazione per molti capisaldi di diverse realtà culturali nazionali (inglese, francese, italiana, greca, persiana e araba). Ebbe grande influenza anche sul pensiero filosofico del tempo, in particolare sulla speculazione di Hegel, Schelling e, successivamente, Nietzsche.

Indice

    1 Biografia
        1.1 A Lipsia (1765-1768)
        1.2 A Strasburgo (1770-1771)
        1.3 Il Götz von Berlichingen
        1.4 A Wetzlar (1772)
        1.5 I dolori del giovane Werther (1774)
        1.6 A Weimar (1775-1786)
        1.7 Goethe in Italia (1786-1788)
        1.8 Ritorno a Weimar (1788-1832) e morte
    2 Importanza storica
        2.1 Eredità culturale
        2.2 Goethe scienziato
        2.3 Filosofia e religiosità di Goethe
    3 Onorificenze
    4 Opere
        4.1 Romanzi e novelle
        4.2 Opere teatrali
        4.3 Poemi e poesie
        4.4 Saggi
        4.5 Opere complete
        4.6 Opere in italiano
    5 Dediche
    6 Note
    7 Bibliografia
        7.1 Critica
        7.2 Edizioni
    8 Voci correlate
    9 Altri progetti
    10 Collegamenti esterni

Biografia
La casa natale di Goethe a Francoforte
I genitori di Goethe

Primogenito di Johann Caspar (1710-1782), doctor juris e consigliere imperiale, uomo di formazione, e di Katharina Elisabeth Textor (1731-1808), nasce poco dopo il mezzogiorno del 28 agosto 1749, giorno del primo anniversario del matrimonio dei genitori. Katharina ebbe in verità delle difficoltà nel parto, provocate dall'imperizia della levatrice, che sembra abbiano spinto il nonno materno, Johann Wolfgang Textor, sindaco di Francoforte, a istituire in città l'istruzione ostetrica obbligatoria. Nasce a Francoforte. Il giorno dopo fu battezzato secondo il rito protestante. Nel dicembre del 1750 nasce la seconda figlia, Cornelia Friederike Christiana (1750-1777), la sua compagna di giochi dell'infanzia; gli altri cinque successivi figli moriranno infatti in tenera età.

Nel periodo che va dal 1752 al 1755, lui e la sorella frequentano un giardino d'infanzia, ma il grosso dell'istruzione la ricevono in casa, sotto la direzione del padre. Entrano a contatto con il mondo della lettura e imparano divertendosi. Nel 1753, per Natale, il piccolo Johann riceve in regalo un teatro di marionette.

A partire dal 1755 impara a leggere e a scrivere il tedesco in una scuola pubblica, poi, privatamente, il latino e un poco di greco. Nel 1758 studia il francese e prende lezioni di disegno; nel 1760 studia l'italiano (il padre era stato in Italia nel 1740 e aveva scritto, in un italiano approssimativo, un diario di viaggio e fatto incisioni approssimative di Roma messe in mostra nella casa natale di Goethe a Francoforte), e apprende l'arte della calligrafia. Nel 1762 apprende l'inglese e un po' di ebraico. Nel 1763 inizia lo studio del pianoforte e nello stesso anno, il 25 agosto assiste a un concerto di pianoforte di Mozart, allora bambino di sette anni, imparruccato e con lo spadino al fianco. Adolescente, imparerà l'equitazione e la scherma.

Scoppiata la Guerra dei Sette Anni nel 1756, i francesi conquistano Francoforte il 1º gennaio 1759 e in casa Goethe s'installa il luogotenente François de Théas, conte di Thoranc, comandante della piazza; con le truppe francesi si accompagnano attori e cantanti e Goethe assiste per la prima volta a recite delle tragedie di Racine e di Corneille e delle commedie di Molière, oltre a opere e intermezzi musicali, fino alla partenza dei francesi, avvenuta il 2 dicembre 1762. Nel 1757 compone i suoi primi versi, rigorosamente in rima.

Nel 1764, l'anno della salita al trono di Giuseppe II, gli capitò di raccomandare al nonno materno un giovane per un impiego nell'amministrazione cittadina; assunto, si scoprì che quell'impiegato era un truffatore. Johann fu, in un primo tempo, perfino sospettato di complicità, ma presto si riconobbe la sua estraneità ai fatti.

Ormai diciassettenne, è tempo per lui di frequentare l'Università: egli vorrebbe seguire i corsi di lettere classiche e retorica a Gottinga ma il padre sceglie per lui gli studi di diritto a Lipsia e così, il 30 settembre 1765, Johann parte da Francoforte per quella città bella e moderna, con in tasca la buona somma di 1.200 fiorini a garantirsi un più che decoroso mantenimento.
A Lipsia (1765-1768)

A Lipsia s'inserisce senza difficoltà nella frivola vita di società, così diversa da quella conservatrice e patriarcale di Francoforte; ha una relazione con Kätchen Schönkopf (1746-1810), scrive il Die Laune des Verliebten (Il capriccio dell'innamorato), una commedia arcadica, e i Die Mitschuldigen (I correi), altra commedia senza pretese, e varie poesie musicate da quel Bernhard Breitkopf, proprietario di una Casa editrice musicale che diventerà molto famosa, del quale Goethe frequenta la famiglia. Relativamente a questo periodo, egli commenterà di avere allora cominciato a seguire la tendenza a «trasformare in un'immagine, in una poesia e a portare a compimento in me quel che mi dava gioia o tormento o che comunque occupava il mio spirito», e che «tutto ciò che si è conosciuto di me sono solo frammenti di una grande confessione». Fra il febbraio e il marzo del 1768 si reca a Dresda, visitando le collezioni d'arte raccolte nella città e in giugno viene a conoscenza della tragica morte di Winckelmann, che egli apprezzava molto.

Tuttavia, i suoi componimenti non vengono apprezzati ed egli stesso si convince che è meglio consegnare al fuoco la maggior parte di quella prima produzione: conserva le due commedie, la raccolta Annette, costituita da lieder dedicati a Kätchen, le odi dedicate all'amico Ernst Behrisch (1738–1809) e poco altro. Una malattia, un'infezione polmonare contratta nel luglio 1768, lo convince a chiudere un'esperienza che egli stesso già riteneva non più sopportabile: così, il 28 agosto 1768 ritorna a Francoforte senza aver concluso nulla.
A Strasburgo (1770-1771)
Johann Gottfried Herder

Soffre di coliche, vomita sangue e deve subire anche un intervento chirurgico al collo; Goethe non pensa di poter vivere a lungo e si apre all'influsso religioso pietistico della madre e della sua amica Susanna Katharina von Klettenberg (1723-1774), una signora quarantacinquenne che egli ricorderà affettuosamente in Poesia e verità, e nelle Confessioni di un'anima bella. È un breve periodo in cui, oltre a partecipare, in verità senza entusiasmo, a pratiche devozionali, legge la Storia della Chiesa e degli eretici di Gottfried Arnold insieme con l'ascetica Imitazione di Cristo. Goethe sarà sempre anticonfessionale pur guardando con simpatia e interesse alla ricerca spirituale e si definirà un eretico che i cristiani avrebbero volentieri messo al rogo.

Con il ritorno della buona salute, viene anche il tempo di riprendere gli studi universitari; a Strasburgo potrà imparare bene il francese e studiare in un'Università di cultura tedesca: così, partito alla fine del marzo 1770, il 2 aprile giunge a Strasburgo. Qui si fa molti amici, come Johann Heinrich Jung-Stilling, che scriverà La giovinezza di Heinrich Stilling e il futuro drammaturgo Jakob Michael Reinhold Lenz; all'inizio dell'estate visita con due amici l'Alsazia e la Lorena. Conosce e subisce l'influenza di Johann Gottfried Herder, letterato e filosofo già noto il quale, al termine di un suo viaggio in Francia, era stato costretto a soffermarsi in settembre a Strasburgo per un'operazione agli occhi. Per un ammiratore della poesia popolare come Herder, Goethe compone il lied Rosellina della landa, gabellandogliela come autentica poesia popolare, ne ascolta le tesi sullo spirito nazionale tedesco elaborandole in scritti su Shakespeare e sull'architettura gotica, «l'architettura tedesca», scrive Goethe, «la nostra architettura, mentre gli italiani non ne hanno alcuna da vantare come propria e ancor meno i francesi».

Legge con interesse i romanzi inglesi di Goldsmith, Fielding e Sterne e s'interessa a un personaggio storico, Götz von Berlichingen, e a un personaggio di fantasia destinato a fama immortale, Faust. Ha un'impegnativa relazione, nel vicino paese di Sessenheim, con Friederike Brion (1752-1813), figlia di un pastore protestante, nella primavera del 1771, che gli ispirerà diverse liriche, come Willkommen und Abschied (Benvenuto e addio), Maifest (Festa di maggio), Ob ich dich liebe, weiß ich nicht (Non so se t'amo) e Jetzt fühlt der Engel (Ora l'angelo sente) e, in estate, presenta la dissertazione che avrebbe dovuto procurargli la laurea, che gli viene tuttavia respinta, fatto che gli impedisce di ottenere il titolo di dottore in legge: in sostituzione, il 6 agosto, presenta alcune tesi di diritto che, approvate, gli valgono il titolo inferiore di Licentiatus juris. Saluta Friederike, che rivedrà a Sessenheim amichevolmente otto anni dopo, e ritorna a Francoforte.
Il Götz von Berlichingen
Götz von Berlichingen

Tornato a Francoforte, la città nido, scrive: «nidus, buono a covarci uccellini ma in senso figurato, spelunca, un tristo paesucolo. Dio ci scampi da tanta miseria. Amen». Il 28 agosto 1771, proprio il giorno del suo ventiduesimo compleanno, Goethe ottiene il permesso di esercitare la professione di avvocato, che però abbandonerà da lì a quattro anni. Continua a scrivere, in quegli anni che annunciano lo Sturm und Drang, la nuova poetica preromantica della Tempesta e Assalto, dal dramma omonimo di Friedrich Maximilian Klinger. Scriverà che in quegli anni «giovani geniali vennero improvvisamente alla ribalta con grandissimo coraggio e presunzione, com'è peculiare a quell'età, e impiegando le loro energie produssero molte cose buone, donarono molta gioia ma, abusandone, diedero molti dispiaceri e provocarono parecchi guai».

Il frutto di Goethe fu la storia drammatizzata, in prosa, Die Geschichte Gottfriedens von Berlichingen mit der eisernen Hand (Storia di Goffredo di Berlichingen dalla mano di ferro), compiuta alla fine del 1771 che, rielaborata alla fine del marzo 1773, fu pubblicata anonima nel giugno successivo con il titolo Götz von Berlichingen mit der eisernen Hand. Ein Schauspiel. Testo di lettura da non rappresentare in teatro, fu pubblicato con autorizzazione di Goethe nel 1787 finché Goethe non vi ritornerà ancora nel 1804 per adattarla al teatro, cosicché la prima rappresentazione fu data a Weimar il 22 settembre 1804.

Tratto dall'autobiografia dello stesso Götz, scritta nel 1562 e nota a Goethe in un'edizione del 1731, è la vicenda di un piccolo feudatario tedesco che si ribella ai potenti schierandosi con i contadini in rivolta contro l'Impero nella guerra del 1525; Goethe rappresenta la tragedia dell'onestà e della lealtà cavalleresca - in un'epoca in cui la cavalleria era decaduta ad attività di ladrocini, di sopraffazioni e di arbitrii - che soccombono contro la viltà, la corruzione e l'adulazione. Ma è anche la denuncia delle condizioni miserabili di una società che impediscono alle persone d'ingegno di realizzarsi, e opprimono e si oppongono alla virtù.

In realtà Goethe, che segue la concezione möseriana dell'epoca feudale classica come "epoca della libertà", non comprende né la natura reazionaria della rivolta dei nobili né la natura progressiva della rivolta dei contadini, ma individua correttamente il processo storico che trasforma i cavalieri in nobili di corte di Stati assolutisti.
A Wetzlar (1772)

Nel maggio 1772, dietro consiglio del padre, Johann si trasferisce nella cittadina di Wetzlar, dove è istituita la Corte imperiale di giustizia, un tribunale presso il quale si inscrive il 23 maggio come praticante. Naturalmente non si occuperà di faccende legali: preferisce frequentare la taverna del "Principe ereditario", dove conosce, fra tanti, Karl Wilhelm Jerusalem (1747–1772), figlio di un noto teologo, giovane intellettuale inquieto, innamorato di una donna sposata, e l'avvocato Johann Christian Kestner (1741-1800), del quale si conosce un interessante giudizio sul giovane e ancora sconosciuto Goethe.
Charlotte Buff Kestner
« Ha molti talenti, è un vero genio e un uomo di carattere, ha un'immaginazione straordinariamente viva, per cui si esprime per lo più con immagini e similitudini. Nei suoi affetti è impetuoso, tuttavia spesso sa dominarsi bene. Il suo modo di pensare è nobile. Libero da pregiudizi quanto più è possibile, agisce come gli viene in mente, senza curarsi di quel che pensano gli altri. Ogni costrizione gli è infatti odiosa. Ama i bambini ed è molto bravo a trattarli. È bizzarro e nel suo modo di fare, nell'apparenza esteriore, ha diverse cose che potrebbero renderlo sgradevole ma gode di molto favore fra i bambini, le donne e molti altri ancora. Ha moltissima stima del sesso femminile. I suoi principi non sono ancora molto saldi, non è quello che si può definire un ortodosso, ma non per orgoglio o per capriccio o per darsi delle arie.

Non ama turbare negli altri la tranquillità delle loro convinzioni. Odia lo scetticismo, aspira alla verità e alla chiarezza su alcune materie principali e crede anche di avercela, questa chiarezza sulle cose importanti. Ma secondo me, non la possiede ancora. Non va in chiesa, non si comunica, prega raramente: "non sono abbastanza simulatore per farlo", dice. Della religione cristiana ha molto rispetto, ma non nella forma presentata dai teologi. Crede in una vita futura, in una condizione migliore. Aspira alla verità, ma preferisce sentirla più che darne una dimostrazione. Ha già fatto molto e ha dalla sua molte conoscenze e molte letture; ma è più quello che ha pensato e ha ragionato. La sua occupazione principale consiste nelle belle arti e nelle scienze o meglio, in tutte le scienze, tranne quelle che ci procurano il pane... insomma, è un uomo assai notevole. »
(Johann Christian Kestner)

Kestner è fidanzato con una ragazza, Charlotte o Lotte Buff (1753-1828) che, egli scrive, «non è una bellezza straordinaria ma è quello che si dice una bella ragazza e a me nessuna è mai piaciuta più di lei» mentre Goethe, che la conosce il 9 giugno e la frequenta quasi giornalmente, la definirà una «di quelle che sono fatte, se non per ispirare passioni violente, certo per suscitare la simpatia generale».

L'insistente assiduità della presenza di Goethe provoca la reazione di Lotte che, il 16 agosto, gli dichiara che egli «non può sperare altro che amicizia» e l'11 settembre 1772 Goethe lascia Wetzlar. A Francoforte, riceve da Kestner la notizia che il comune amico Jerusalem si è ucciso il 30 ottobre; vi è tutto l'intreccio del prossimo romanzo I dolori del giovane Werther.
I dolori del giovane Werther (1774)
Exquisite-kfind.png 	Lo stesso argomento in dettaglio: I dolori del giovane Werther.

Werther conosce e frequenta due giovani fidanzati, Charlotte e Albert; s'innamora della ragazza, che pure potrebbe ricambiarlo, ma è respinto da quest'ultima (chiamata amichevolmente Lotte) che è promessa in sposa ad Albert e può concedere a Werther solo la propria amicizia.
Frontespizio della prima edizione

Werther è un intellettuale borghese le cui possibilità di realizzarsi sono condizionate dalla capacità o meno di adeguarsi alla realtà delle piccole corti aristocratiche tedesche. Egli vive una duplice contraddizione: l'incapacità di realizzare il fine dell'umanesimo borghese di una piena realizzazione della propria personalità nella viva realtà sociale e l'incapacità di accettare la convenzione pietistica del tempo, secondo la quale l'amore fra uomo e donna, se non permesso, deve trasformarsi in amore fraterno. La contraddizione non si risolve perché Werther non separa gli interessi sociali dai suoi interessi individuali: intellettuale in una Germania semifeudale, non riesce a realizzarsi e la sua coscienza, che non scinde in sé le esigenze della ragione da quelle del sentimento, le esigenze dell'ambizione sociale da quelle dell'amore, lo spinge al suicidio.
Leggendo il Werther, dipinto di Wilhelm Amberg, 1870

Napoleone, nel noto incontro a Erfurt nel 1808, fece rilevare a Goethe proprio la mancata separazione, in Werther, fra ambizione e amore; e infatti Napoleone seppe ben distinguere, nella sua vita, la necessità della realizzazione del successo politico da quella del sentimento privato: in quanto non diviso dalla realtà di una società ben più matura, egli aveva ben chiara tale distinzione, da lui vissuta nella scissione della propria coscienza. Werther ha invece una coscienza indivisa proprio perché egli vive separato dalla realtà; per continuare a vivere, egli avrebbe dovuto uccidere la sua coscienza, avrebbe dovuto morire nella propria coscienza per poter vivere senza sofferenze nella realtà.

Il successo di questo romanzo epistolare, scritto di getto dal febbraio al marzo 1774, fu straordinario e fu anche pretesto di non poche funeste imitazioni; lo stesso Goethe assistette al recupero del cadavere di una ragazza suicidatasi a Weimar con in tasca il romanzo. La maggior parte dei lettori credette di ravvisare in Werther, come scrisse il Croce «l'apologia della passione e ragione, la protesta contro le regole, i pregiudizi e le convenzioni sociali» non vedendo invece la sostanza reale, la rappresentazione di una malattia, che non è tuttavia la malattia psichica di un individuo, ma è la malattia della Germania dell'epoca. Al tempo in terra tedesca, ancora lontana dagli ideali di libertà e autodeterminazione francesi o americani, il disagio e la ristrettezza dovuti alla condizione di cittadino rinchiuso tra le mura di mille staterelli era sentore comune tra le classi medio-alte. Werther, come borghese, ne è l'esempio ma anche al contempo la parodia: lo scopo di Goethe era infatti quello di mettere in ridicolo questo atteggiamento di passività fisica e mentale, cosa che non fu pienamente capita dai lettori meno attenti. In molti casi la sottile ironia del maestro tedesco, soprattutto la sua errata ed affrettata interpretazione, finì col portare molti giovani di buona famiglia al suicidio. Quarant'anni più tardi, in Poesia e verità, Goethe scriverà al riguardo:
« L'effetto di questo libro fu grande, anzi enorme, specialmente perché comparve nel tempo giusto. Perché, come basta una pagliuzza per far scoppiare una mina potente, anche l'esplosione che si produsse nel pubblico risultò così potente perché il mondo dei giovani era già minato e la commozione fu tanto grande perché ciascuno veniva allo scoppio con le sue esigenze esagerate, le sue passioni inappagate e i suoi dolori immaginari. »
(Goethe, Poesia e verità, 1811-1833)
A Weimar (1775-1786)
Ritratto di Goethe nella campagna Romana, di Tischbein

Conosce Klopstock, il teologo svizzero e appassionato di fisiognomica Johann Caspar Lavater - il quale crede di individuare nel profilo dei volti il carattere delle persone e, a questo scopo, fa eseguire dal pittore Schmoll diversi ritratti di Goethe - e il filosofo Jacobi, il quale, polemizzando contro Spinoza e qualificandolo come ateo, stimola Goethe, che pure non ama la filosofia, ad approfondire la conoscenza del filosofo olandese. In seguito Goethe si riconoscerà sempre nelle teorie panteiste di Spinoza.

Nel 1775 ha un nuovo breve fidanzamento con la sedicenne Lili Schönemann (1758-1817), figlia di un banchiere, ma in ottobre, non sopportando la prospettiva di un vincolo matrimoniale, rompe con lei[2] e il 7 novembre giunge a Weimar come precettore del diciottenne Carlo Augusto, duca di Sassonia-Weimar-Eisenach, che governa uno staterello formato unicamente dalla capitale Weimar, cittadina di seimila abitanti, dalla città universitaria di Jena e da alcune "ville di delizia".

Nel 1776 Goethe è membro del Consiglio segreto, il 6 settembre 1779 viene nominato consigliere segreto e confessa: «mi sembra meraviglioso raggiungere, come in sogno, a trentanni, il più alto grado onorifico che un cittadino tedesco possa ottenere». Otterrà il 10 aprile 1782 il titolo nobiliare dall'imperatore Giuseppe II e nel 1804 sarà ministro. Nel frattempo ha scritto il dramma Stella.
Charlotte von Stein

Gli anni che vanno dal 1776 al 1788 furono segnati dall'amicizia con Charlotte von Stein (1742-1827), donna che si impegnò ad educarlo ai compiti che lo avrebbero atteso come precettore e poi come consigliere del duca. La von Stein dovette innanzitutto trasformare l'illustre poeta in un uomo di mondo, poi ridurre il viziato idolo del momento in un uomo rispettoso delle regole di vita esistenti nel ristretto e selezionato ambiente in cui viveva la duchessa Anna Amalia. Questi insegnamenti di equilibrio, misura ed autocontrollo, che furono la base della sua evoluzione, vennero ben accettati da Goethe pur costandogli considerevoli sforzi e sacrifici.

Nel 1777 intanto è morta la sorella. Johann visita la zona dell'Harz e inizia il Wilhelm Meister. Nel 1778 fa un viaggio a Berlino e inizia a scrivere la Ifigenia in Tauride (Iphigenie auf Tauris), completata nella versione in prosa l'anno successivo. Studia mineralogia, anatomia, osteologia, geologia e botanica, e dal 1782, anno di morte del padre, si trasferisce in una nuova e definitiva casa.

I primi dieci anni trascorsi a Weimar, caratterizzati da una certa povertà nella produzione poetica, mostrarono soprattutto questa sua lenta trasformazione. Vi furono opere ancora improntate alla sua poesia precedente, quali, per esempio, I canti di Mignon inclusi nel Wilhelm Meister, le due ballate Il pescatore (Der Fischer) e Il re degli elfi (Erlkönig), e lo stupendo Canto notturno del viandante (Wanderers Nachtlied), poesia nella quale l'anima del poeta lentamente si sostituiva al cuore capriccioso che aveva dominato la produzione precedente.

La ricerca della verità ultima dell'anima dominò altre composizioni; scrisse infatti il Canto degli spiriti sopra le acque (Gesang der Geister über dem Wasser), i Limiti dell'umano (Grenzen der Menschheit) e Il divino (Das Göttliche). In quel periodo (dal 1777 al 1785) Goethe compose anche il romanzo La missione teatrale di Wilhelm Meister (Wilhelm Meisters theatralische Sendung), in questa prima versione ritrovato e pubblicato solo nel 1911. Quegli anni, inoltre, lo videro impegnato su diversi fronti come consigliere ministeriale per gli affari militari, per la viabilità, per le miniere e la pubblica amministrazione.

Durante il suo soggiorno a Weimar, Goethe è iniziato in massoneria nella loggia «Amalia» il 23 giugno 1780.[3] Un anno dopo, il 23 giugno 1781, diventa «Compagno», «Maestro» il 2 marzo 1782, con il duca Carlo Augusto di Sassonia-Weimar-Eisenach, che è un suo amico e protettore. Il 4 dicembre 1782 riceve il quarto grado scozzese della «Stretta Osservanza» e l'11 febbraio 1783 aderisce agli «Illuminati».

Fu anche sovrintendente ai musei, e nel 1782 venne insignito del titolo nobiliare. Quel periodo di radicali cambiamenti e senza dubbio negazione di sé, finì quando Goethe, nel 1786, all'insaputa di tutti, fuggì in Italia.
Goethe in Italia (1786-1788)
Exquisite-kfind.png 	Lo stesso argomento in dettaglio: Viaggio in Italia (saggio).
Lapide in memoria di Goethe a Rovereto

Nel 1786 Goethe, a 37 anni, intraprende il suo primo viaggio in Italia, durato quasi due anni, e visita anche il Trentino: arrivò a Trento il 10 settembre e poi continuò il suo viaggio verso Rovereto e Torbole.
« Eccomi a Rovereto, punto divisorio della lingua; più a nord si oscilla ancora fra il tedesco e l'italiano. Qui per la prima volta ho trovato un postiglione italiano autentico; il locandiere non parla tedesco, e io devo porre alla prova le mie capacità linguistiche. Come sono contento che questa lingua amata diventi ormai la lingua viva, la lingua dell'uso! »
(Goethe nel suo diario di viaggio in Italia (pubblicato nel 1829))

Entrato nel territorio della Repubblica Veneta, ingenuamente a Malcesine si fece sorprendere mentre faceva uno schizzo del castello. Fu quindi sospettato di essere una spia e tratto in arresto, per essere liberato appena venne confermata la sua identità.

Il lago di Garda gli fece una grandissima impressione in quanto il clima mediterraneo, gli uliveti e gli agrumi del Garda gli schiudevano un nuovo mondo e quando, poche settimane dopo, giunse a Verona, ricchissima di resti romani, il suo entusiasmo salì alle stelle, soprattutto dopo la visita all'Arena.

Dopo Verona, Goethe si sposta prima a Vicenza. Qui visita alcune opere architettoniche di Andrea Palladio, lodando l'artista, e Villa Valmarana ai Nani, elogiando il Tiepolo

Il 28 settembre, alle cinque di sera, Goethe arriva a Venezia, e alla vista di una gondola, lo scrittore rammenta un modello in miniatura che il padre aveva portato dal suo viaggio in Italia.

Prosegue quindi per Roma, dove si ferma e riscrive Ifigenia in Tauride in versi, poi nel febbraio-giugno 1787 arriva a Napoli, dove si ferma più di un mese. In città soggiorna presso Palazzo Filangieri d'Arianello (dove è presente anche una targa in suo onore) e Palazzo Sessa (all'epoca sede dell'Ambasciata inglese nel Regno di Napoli). Dal 2012 il Goethe Institut di Napoli si è trasferito in questo palazzo dal forte valore simbolico.[4] A Napoli conosce Jakob Philipp Hackert e Gaetano Filangieri. Sale per due volte sul Vesuvio in eruzione, visita Pompei, Ercolano, Portici, Caserta, Torre Annunziata, Pozzuoli, Salerno, Paestum ed anche Cava de'Tirreni, città da cui rimase particolarmente affascinato. Sbarca poi in Sicilia visitando Palermo, Segesta, Selinunte e Agrigento, passando per Caltanissetta, quindi sul versante est a Catania, Taormina e Messina. Ne rimane estasiato, affermando alle fine del suo lungo viaggio:
« L'Italia, senza la Sicilia, non lascia nello spirito immagine alcuna. È in Sicilia che si trova la chiave di tutto. [...] La purezza dei contorni, la morbidezza di ogni cosa, la cedevole scambievolezza delle tinte, l'unità armonica del cielo col mare e del mare con la terra […] chi li ha visti una sola volta, li possederà per tutta la vita. »
Goethe alloggiò a Catania nel 1787, epigrafe di Mario Rapisardi

In seguito ad un secondo soggiorno a Napoli, rientra a Roma e infine il 18 giugno 1788 a Weimar, dopo aver trascorso due anni di piena felicità, nel duplice appagamento dei sensi e dello spirito, grazie all'amore ed all'incanto della civiltà antica. Il paesaggio, l'arte ed il carattere del popolo italiano incarnarono il suo ideale di fusione di spirito e sensi. Qui egli riuscì a dare la forma definitiva a quella Ifigenia in Tauride che, scritta in prosa, trovò il suo compimento nel Blankvers o pentapodia giambica. Quando fu più di un anno a Roma commissionò allo scultore di Sciaffusa Alessandro Trippel il proprio famoso busto marmoreo.

La Ifigenia venne giudicata il vangelo del moderno umanesimo. Questo dramma, come tutti i drammi di Goethe, fu una tragedia solo in potenza, infatti Ifigenia avrebbe salvato il fratello dalla follia e Toante dall'ingiustizia, ma soprattutto, grazie alla propria forza morale, avrebbe trionfato sul destino e mantenuto la propria libertà. Un altro esempio di questo peculiare intendere il dramma, fu il Torquato Tasso, altra opera portata a termine in Italia (Goethe visitò la Cella del Tasso e la Casa di Ludovico Ariosto a Ferrara e gli antichi palazzi degli Estensi), nel quale lo scrittore tedesco celebrò nel poeta italiano il proprio demone giovanile.
Ritorno a Weimar (1788-1832) e morte

Al ritorno a Weimar trovò una fredda accoglienza. Rinunciò a quasi tutti gli incarichi e si legò stabilmente a Christiane Vulpius (1765-1816), una semplice fioraia. Dei cinque figli solo August (1789-1830) sopravviverà[5].

La pubblicazione delle Elegie romane (Römische Elegien), racconto del periodo italiano, suscitò indignazione. Studia anatomia e ottica. Nel 1790 fa un breve viaggio a Venezia che gli ispira gli Epigrammi veneziani (Epigramme Venedig). Scrive la Metamorfosi delle piante (Versuch die Metamorphose der Pflanzen zu erklären) e i Saggi sull'ottica. Nel 1792 assiste alla Battaglia di Valmy e l'anno successivo all'Assedio di Magonza. Poi pubblica, senza successo, La volpe Reinardo (Reineke Fuchs), poema animalesco.

L'insieme degli eventi chiuse Goethe in una sorta di isolamento sociale, ma soprattutto spirituale. La consapevolezza di essere incompreso e la dolorosa coscienza della propria momentanea aridità poetica lo portarono a disprezzo e rifiuto di tutto ciò che fosse lontano dal proprio modo di pensare. La crisi di quegli anni fu gravissima, ma come già in passato, nel 1794, la comparsa e l'amicizia di un uomo quale Friedrich Schiller, lo salvò da tale situazione. Dal 1794 si dedicò principalmente alla letteratura. Nel 1808 uscì l'edizione Opera omnia in 12 volumi, ma ancora doveva pubblicare Le affinità elettive (Die Wahlverwandschaften), la Teoria dei colori (Zur Farbenlehre) e molto altro, tanto che nel 1826 inizia l'edizione completa in 40 volumi[6]

Nel 1814 incontra Marianne von Willemer (1784-1860). Nel 1817 assiste al matrimonio del figlio August con Ottilie von Pogwisch 1796-1872), dal quale avrà tre figli che Goethe potrà conoscere[7]. Intorno agli anni 1821-1823 amerà nuovamente (dopo la morte della moglie, avvenuta nel 1816) tale Ulrike von Levetzow (1804-1899), assai più giovane.

Dopo una vita di straordinaria fecondità creativa infine morì nel 1832 a Weimar, probabilmente per un attacco cardiaco. Le sue spoglie riposano nella Cripta dei Prìncipi nel Cimitero storico di Weimar.

Anche se la questione è assai controversa, le sue ultime parole, divenute comunque famosissime, sarebbero state: "Mehr Licht" (più luce), quasi a conferma della sua convinzione che se ad un uomo vivo è inconcepibile la propria morte, allora la nostra vita non finirà[8]. Tuttavia per altri la frase avrebbe una spiegazione molto più prosaica: Goethe chiedeva semplicemente che gli si aprisse la finestra. Per altri ancora, le sue ultime parole sarebbero state: "Mehr Nicht" (non più), quasi l'opposto di "Mehr Licht"[8].
Importanza storica

L'importanza di Goethe nel XIX secolo fu enorme. Per molti aspetti, fu l'iniziatore di molti concetti e idee che sarebbero col tempo divenuti familiari a tutti. Goethe produsse volumi di poesia, saggi, critiche e lavori scientifici, inclusa una teoria sull'ottica e ricerche anticipatrici della teoria evolutiva e linguistica. Era affascinato dai minerali e dalla mineralogia; il minerale goethite prende nome da lui. Come filosofo e scrittore fu una delle figure chiave della transizione dall'Illuminismo al Romanticismo.
Eredità culturale

La seguente lista di lavori chiave può dare il senso dell'impatto che la sua opera ha sul suo e sul nostro tempo.
Monumento di Goethe a Lipsia

Il romanzo epistolare I dolori del giovane Werther, pubblicato nel 1774, narra una triste storia d'amore che si conclude con un suicidio. Goethe ammise di aver "ucciso il suo eroe per salvare sé stesso". Il romanzo è tuttora in stampa in dozzine di lingue. Da quest'opera trae ispirazione Ugo Foscolo per il romanzo epistolare Ultime lettere di Jacopo Ortis.

Il poema epico Faust fu composto a intervalli, e pubblicato integralmente soltanto postumo. La prima parte fu pubblicata nel 1808 e suscitò grande impressione. La prima versione operistica musicata da Spohr apparve nel 1814, e divenne l'ispirazione per le opere di Charles Gounod, Hector Berlioz, Arrigo Boito e Ferruccio Busoni, i poemi sinfonici di Richard Wagner e Franz Liszt, Gustav Mahler, nonché per la cantata Scene del Faust di Robert Schumann. La trama essenziale del "vendersi l'anima al diavolo" in cambio di potere nel mondo terreno assunse importanza crescente e divenne una metafora del trionfo della tecnologia e della rivoluzione industriale con tutto il suo fardello di umane sofferenze. L'opera poetica di Goethe fu modello per un intero movimento poetico tedesco detto Innerlichkeit (introversione), rappresentato per esempio da Heine. Le opere di Goethe ispirarono molti compositori, fra i quali Mozart, Tomášek, Beethoven, Schubert e Wolf.

L'influenza di Goethe fu capitale perché capì la transizione e il mutamento della sensibilità europea, un aumentato interesse per la sensualità, l'indescrivibile e l'emozionale. Ciò non vuol dire che fosse iperemotivo o sensazionalista, al contrario: predicava la moderazione e percepiva l'eccesso come una malattia. "Non vi è nulla di peggiore dell'immaginazione senza gusto". Argomentò che la legge scaturisce dalle profondità dello spirito di un popolo e dalla terra in cui vive, e che quindi anche le leggi più avvedute non possono sempre essere imposte dall'alto: una tesi che lo mise in opposizione diretta con coloro che cercavano di costruire monarchie "illuminate" basate su leggi "razionali", per esempio Giuseppe II d'Austria o, più tardi, Napoleone imperatore dei francesi.

Questa sensibilità avrebbe col tempo costituito la base delle rivoluzioni liberali del XIX secolo. Ciò lo rende, insieme a Adam Smith, Thomas Jefferson, Ralph Waldo Emerson e Ludwig van Beethoven, una figura fondamentale dei due mondi culturali, dell'illuminismo come del romanticismo: da un lato, seguace del gusto, dell'ordine e del dettaglio cesellato che è il marchio di fabbrica dell'età dei Lumi e del periodo neoclassico in architettura, dall'altro, volto alla ricerca di una personale e intuitiva forma di espressione.

Tra i grandi eredi della scrittura e del pensiero goethiano nella letteratura tedesca dell'Ottocento va citato senz'altro Friedrich Nietzsche e per il Novecento il romanziere Thomas Mann e il poligrafo Ernst Jünger.
Goethe scienziato
Ritratto di Goethe del 1774
Exquisite-kfind.png 	Lo stesso argomento in dettaglio: Scienza goethiana.

Come già accennato, Goethe era animato anche da profondi interessi di natura scientifica, riguardanti in particolare la morfologia, la botanica, la zoologia, la mineralogia, la meteorologia, l'ottica,[9] che egli indagò con un suo metodo peculiare, contrapposto a quello tradizionale della scienza newtoniana, da lui giudicata astratta e unilaterale,[10] pervenendo tra l'altro a scoperte anatomiche di una certa rilevanza come quella dell'osso intermascellare.[11]
Lo spettro luminoso, dalla Teoria dei colori: Goethe osservò che facendo passare un raggio attraverso un prisma i colori sorgevano solo lungo i bordi tra la luce e il buio, e lo spettro si verificava quando i bordi colorati si sovrapponevano.

La natura per Goethe va indagata nel suo divenire, a partire dalle idee archetipe orginarie (urphänomen) di cui è intessuta, e che si evolvono progressivamente come un organismo manifestandosi nella concretezza dei fenomeni particolari: tali sono ad esempio l'idea della pianta-tipo illustrato nella Metamorfosi delle piante, che genera l'infinità varietà e molteplicità degli organismi vegetali a seconda delle differenti condizioni ambientali in cui si imbatte; oppure la luce, che incontrandosi con i fenomeni dell'oscurità dà luogo alla varietà dei colori percepibili ordinariamente col senso della vista.

La convinzione che sia l'idea a operare nei fenomeni, e non la materia o gli atomi, lo portò a scontrarsi con la mentalità del mondo scientifico del suo tempo, che non ammetteva che un poeta potesse essere considerato uno scienziato. La distanza che separò Goethe dalla scienza moderna, di stampo newtoniano, fu rimarcata da Gottfried Benn con le seguenti parole:
« Da Omero a Goethe c'è un'ora sola, da Goethe a oggi ventiquattro ore, ventiquattro ore di trasformazione. »
(Gottfried Benn, Doppia vita, Sugar, 1967, p. 129)

Goethe non vedeva alcuna incompatibilità tra arte e scienza,[10] ritenendo anzi che quest'ultima fosse «uscita dalla poesia»:[12] entrambe le discipline, infatti, si propongono di rivelare in forma più compiuta e comprensibile quei modelli ed archetipi che si nascondono alla percezione dei sensi, e possono essere dischiusi dallo scienziato solo mediante un'osservazione attiva, cioè una disposizione d'animo intuitiva che normalmente si attribuirebbe all'artista.

Il metodo della scienza goethiana verrà accolto e integrato nella disciplina spirituale dell'antroposofia fondata agli inizi del Novecento da Rudolf Steiner, il quale sosterrà che Goethe aveva raggiunto «concezioni fondamentali per la scienza dell'organico che hanno la stessa importanza delle leggi fondamentali di Galileo per quella dell'inorganico».[13]
Filosofia e religiosità di Goethe
Pianta di cannabis dall'Erbario di Goethe

Goethe fu anche portatore di una sua visione filosofica del mondo, che egli tuttavia non tradusse mai in un sistema compiuto di pensiero, ma lo spinse a ricercare nei filosofi del suo tempo, o a lui precedenti, quei concetti in grado di esprimere ciò che sentiva: egli li trovò dapprima in Giordano Bruno, per il quale la ragione universale è l'«artista interiore» che plasma e permea l'universo in ogni sua parte. In seguito si rivolse a Spinoza e alla sua concezione della divinità immanente al mondo, da ricercare all'interno di questo: le leggi della natura non sono soltanto una creazione di Dio, ma costituiscono la Sua stessa essenza.

Goethe non poté invece trovare in Kant alcuna affinità, ritenendo che costui eludesse il vero problema della conoscenza, poiché si occupava del modo in cui la realtà risulta apparirci e non di come essa fosse oggettivamente.[14] Maggiore fonte di ispirazione trovò in Schiller, che lo spinse a vedere nel tipo della pianta o dell'animale, che Goethe chiamava entelechia, l'«Idea» in senso filosofico. Goethe poté così venire attratto dagli esponenti dell'idealismo tedesco, soprattutto dal giovane Schelling, da cui apprese l'importanza di risalire dalla natura quale mero prodotto (natura naturata) alla natura creante (natura naturans) in via di divenire, e quindi da Hegel e dal suo tentativo di ricostruire il processo dialettico che dall'Assoluto conduce al dato finito.[15]

Comune alla mentalità filosofica del romanticismo, che egli stesso contribuì a forgiare, è la consapevolezza di Goethe che la natura è un organismo vivente, una totalità organizzata unitariamente, che si evolve in particolare attraverso l'alternanza di due forze: una di sistole, cioè di concentrazione in un'entità individuale, e una di diastole, ossia di espansione illimitata. Si tratta di un approccio contemplativo al divino, non però di tipo mistico, né fideistico nel senso religioso tradizionale, perché non esclude la riflessione e la possibilità di una conoscenza chiara e trasparente delle forme in cui si rivela la divinità. Questa va ricercata non nell'ultramondano, ma restando all'interno della natura, che è «la veste vivente della divinità»,[16] a partire dalle sue espressioni immediate.
« Il Vero è simile al Divino: non appare mai immediatamente; noi dobbiamo indovinarlo dalle sue manifestazioni. »
(Goethe, Detti in prosa, 1819)

La religiosità da cui era profondamente pervaso[17] si conciliò pertanto raramente col cristianesimo protestante in cui era stato educato, sebbene Goethe rispettasse i riti di qualsiasi credo. Fece battezzare i suoi figli e non si pose mai in aperta ostilità con la Chiesa.[18] Nel Faust mostra di conoscere la Bibbia e di essere esperto in questioni teologiche. Attribuiva a Cristo una grandezza «di natura così divina come mai più il divino è apparso su questa terra».[19] Franz Rosenzweig giunse a definirlo «il primo cristiano come Cristo l'ha voluto».[20]

Sempre nel Faust Goethe si dimostra attento al sentire religioso di Margherita, preoccupata di sapere se il suo amante onorasse i sacramenti, pur ricevendo da lui risposte elusive: «Amore, chi può dire: "Io credo in Dio?" Domandalo pure ai saggi o ai preti, e la risposta sembrerà solo prendere in giro chi l'ha domandato».[21] Nel suo viaggio in Italia, Goethe provò una spontanea simpatia per la religione cattolica, al punto da affermare: «Come sono contento ora di addentrarmi completamente nel cattolicesimo e di conoscerlo in tutta la sua vastità!».[22] D'altro lato si accrebbe in quell'occasione la sua avversione per le reliquie e la venerazione dei santi, ad eccezione di san Filippo Neri, del quale apprezzò l'umorismo,[18] definendolo il «santo spiritoso».[23]

Goethe provò interesse anche per la religiosità pagana dell'antichità greca e romana, attratto dalla sua esperienza del divino nelle forme della natura tradotte in sembianze antropomorfiche; nel gennaio del 1813 scriverà:
« Come poeta, io sono politeista; come naturalista, io sono panteista; come essere morale, io sono teista; ed ho bisogno, per esprimere il mio sentimento, di tutte queste forme. »
(Goethe, cit. in Nuova antologia di lettere, scienze ed arti, vol. 188, pag. 113, Direzione della Nuova Antologia, 1903)

Nella sua religiosità confluiscono in ogni caso anche concezioni esoteriche, che pur allontanandolo dalla credulità popolare, lo inducono piuttosto a vedere nella fede di ognuno il momento di un percorso che prosegue dall'evoluzione della natura, e di cui l'uomo libero rappresenta la meta finale.[24] Pochi giorni prima di morire confidò al suo amico Johann Peter Eckermann:
« Se mi si chiede se appartenga o no alla mia natura esprimere di fronte a Cristo rispetto e adorazione, io rispondo: assolutamente! Mi inchino davanti a Lui come alla rivelazione divina del più alto principio della moralità. Ma se mi si domanda se sia nella mia natura venerare il sole, rispondo anche: certamente! [...] In esso adoro la luce e la forza procreatrice di Dio. [...] Se qualcuno poi mi domanda se io sarei disposto ad inchinarmi davanti all'osso del pollice dell'apostolo Pietro o Paolo, rispondo: risparmiatemi! e lasciatemi in pace con codeste assurdità. »
(Goethe, da una lettera a Johann Eckermann dell'11 marzo 1832 [25])
Onorificenze
Cavaliere dell'Ordine della Legion d'Onore - nastrino per uniforme ordinaria 	Cavaliere dell'Ordine della Legion d'Onore
	— [Erfurt - 1808 ]
Cavaliere dell'Ordine Imperiale di Leopoldo (Impero austriaco) - nastrino per uniforme ordinaria 	Cavaliere dell'Ordine Imperiale di Leopoldo (Impero austriaco)
	
Cavaliere di Gran Croce dell'Ordine del Falco Bianco (Sassonia-Weimar-Eisenach) - nastrino per uniforme ordinaria 	Cavaliere di Gran Croce dell'Ordine del Falco Bianco (Sassonia-Weimar-Eisenach)
	
Opere
Una manifestante di Occupy Wall Street innalza un cartello con una massima di Goethe sulla libertà: Nessuno è più inesorabilmente schiavo di coloro che falsamente credono di essere liberi
Monumento a Goethe, Chicago
Giardino di Goethe, Weimar
Casa di Goethe, Strasburgo
Romanzi e novelle

    Die Leiden des jungen Werthers (I dolori del giovane Werther) - opera del periodo "Sturm und Drang", con tratti richiamanti il Rococò e l'Empfindsamkeit, 1774
    Wilhelm Meisters theatralische Sendung (La missione teatrale di Wilhelm Meister), 1777-1785
    Unterhaltungen deutscher Ausgewanderten (Conversazioni di emigrati tedeschi), 1795
    Wilhelm Meisters Lehrjahre (Gli anni di apprendistato di Wilhelm Meister), 1796
    Novelle (Novella), 1786- 1798
    Die Wahlverwandschaften (Le affinità elettive), 1809
    Wilhelm Meisters Wanderjahre (Gli anni di pellegrinaggio di Wilhelm Meister), 1807-1821
    Aus meinem Leben: Dichtung und Wahrheit (Autobiografia. Poesia e verità), 1811-1833

Opere teatrali

    Die Laune des Verliebten (I capricci dell'innamorato), 1768, dramma pastorale
    Die Mitschuldigen (I correi), 1769, commedia
    Götz von Berlichingen, 1773, dramma in prosa
    Prometheus (Prometeo), 1773, frammento drammatico
    Ein Fastnachtsspiel vom Pater Brey (La commedia di Padre Brey), 1774, satira
    Satyros (Satiro), 1774, dramma
    Clavigo, 1774, tragedia
    Götter, Helden und Wieland (I numi, gli eroi e Wieland), 1774, farsa
    Das Jahrmarktsfest zu Plundersweilern, 1774, farsa per marionette
    Hanswursts Hochzeit (Le nozze di Hanswurst), 1775, farsa
    Erwin und Elmire (Erwin ed Elmire), 1775
    Stella, 1776, commedia; 1806, tragedia
    Die Geschwister (Fratello e sorella), 1776, tragedia
    Der Triumph der Empfindsamkeit (Il trionfo della sensibilità), 1777, capriccio drammatico
    Iphigenie auf Tauris (Ifigenia in Tauride), 1787, dramma
    Egmont, 1775-1788, tragedia
    Claudine von Villa Bella, 1775-1788, melodramma
    Lila, 1777-1788, melodramma
    Torquato Tasso, 1780-1790, dramma
    Der Groß-Cophta, 1791, commedia
    Der Bürgergeneral, 1793, tragedia
    Mahomet der Prophet, 1802, traduzione e revisione da Voltaire
    Die natürliche Tochter (La figlia naturale), 1803, tragedia
    Faust, Parte 1, 1797-1808, opera del periodo della "Weimarer Klassik"
    Pandora, 1807-1808), tragedia
    Faust, Parte 2, 1832, opera del periodo romantico

Poemi e poesie

    Prometeo, 1773, inno
    Der Erlkönig (Il re degli elfi), 1782
    Römische Elegien (Elegie romane), 1788-1790
    Venezianische Epigramme (Epigrammi veneziani), 1790
    Reineke Fuchs (La volpe Reineke), 1794, epopea animalesca
    Der Zauberlehrling (L'apprendista stregone), 1797, ballata
    Hermann und Dorothea (Arminio e Dorotea), 1798, poema idillico
    West-östlicher Divan (Il divano occidentale-orientale), 1819

Saggi

    Von deutscher Baukunst (Dell'architettura tedesca), 1773
    Briefe aus der Schweiz (Lettere dalla Svizzera), 1779
    Versuch die Metamorphose der Pflanzen zu erklären (La metamofosi delle piante), 1790, saggio scientifico
    Belagerung von Mainz (L'assedio di Magonza), 1793, durante l'Assedio di Magonza del 1793, Goethe era al seguito del duca Carlo Guglielmo Ferdinando di Brunswick-Wolfenbüttel
    Über den Dilettantismus (Sul dilettantismo), 1799, in collaborazione con Schiller
    Zur Farbenlehre (Teoria dei colori), 1810, saggio scientifico
    Italienische Reise (Viaggio in Italia), 1817
    Über Kunst und Altertum (Scritti sull'arte e sull'antichità), 1816-1832
    Scritti postumi, 1832-1833, opere postume
    Gespräche mit Goethe (Conversazioni con Goethe), 1836, con il segretario Johann-Peter Eckermann

Opere complete

    (DE) Goethes Werke, 63 voll., Weimar 1887-1919
    (DE) Goethes Sämtliche Werke, 40 voll., Stuttgart-Berlin 1902 (detta "edizione del giubileo")
    (DE) Goethes Werke, 14 voll., a cura di Erich Trunz, Hamburg 1948-69; n. ed. München, Dtv, 1981-82
    (DE) Goethes Briefe, 4 voll. e Briefe an Goethe, 2 voll., a cura di Karl Robert Mandelkow, Hambourg 1965-67; n. ed. München 1976-82 (lettere)
    (DE) Goethes Gespräche, 5 voll., a cura di Woldemar Freiherr von Biedermann, Leipzig 1901-11 (conversazioni)

Opere in italiano

    Clavigo, trad. Lodovico Ventura, Lao, Palermo 1852
    Fausto. Tragedia, trad. Andrea Maffei, 2 voll., Le Monnier, Firenze 1873
    Erminio e Dorotea, trad. Anselmo Guerrieri-Gonzaga, Le Monnier, Firenze 1873
    Werther, trad. Riccardo Ceroni, Le Monnier, Firenze 1873; Sonzogno, Milano 1883
    Ifigenia in Tauride. Dramma, trad. Andrea Maffei, Le Monnier, Firenze 1874
    Gli amori, trad. Domenico Gnoli, Vigo, Livorno 1875
    Elegie romane e Idilli, trad. Andrea Maffei, Le Monnier, Firenze 1875
    I canti ed altre poesie , trad. Pio Bracchi, Taddei, Ferrara 1878
    Clavigo e Stella, trad. Casimiro Varese, Le Monnier, Firenze 1878
    Fausto, trad. Giovita Scalvini, 2 voll., Sonzogno, Milano 1882-83 e 1905-06; come Faust, Einaudi, Torino 1953
    Principii di filosofia zoologica e anatomia comparata, trad. Michele Lessona, Perino, Roma 1885
    Ermanno e Dorotea, trad. Luigi Virbio, Genova 1889
    Autobiografia. Poesia e verità, trad. A. Courthéoux, 2 voll., Sonzogno, Milano 1891-92
    Arminio e Dorotea, a cura di Vittorio Betteloni, Rechiedei, Milano 1892; Istituto editoriale italiano, Milano 1922; Paravia, Torino 1929; Bietti, Milano 1933
    Elegie romane, trad. Luigi di S. Giusto, Roux, Torino 1893; Paravia, Torino 1924
    Le affinità elettive, trad. Emma Perodi e Arnaldo De Mohr, Libreria editrice nazionale, Milano 1903
    Studi scientifici sulle origini, affinità e trasformazioni degli esseri, trad. Giuseppe e Giovanni Monti, Bocca, Torino 1903
    Viaggio in Italia, trad. Alessandro Tomei, Officina poligrafica italiana-Franck, Roma 1905
    La metamorfosi delle piante, trad. Giovanni Castelli, Lazzeri, Siena 1907
    Cinquant'anni e Le calze di seta. Due novelle, trad. Casimiro Coldart, Belforte, Livorno 1909
    Torquato Tasso, trad. Giuseppe Rota, Garroni, Roma 1910
    Gli anni di noviziato di Guglielmo Meister, trad. Giovanni Berchet, Carabba, Lanciano 1912
    Il romanzo della volpe, trad. Nicola De Bello, Sinatti, Arezzo 1913; Laterza, Bari 1925
    Scritti su l'arte, trad. Nicola De Ruggiero, Ricciardi, Napoli 1914
    Le esperienze di Wilhelm Meister, a cura di Rosina Pisaneschi e Alberto Spaini, 2 voll., Laterza, Bari 1913-15
    Viaggio in Italia, trad. Giacomo Schwarz, Rosenberg e Sellier, Torino 1915
    La Campagna di Francia e L'assedio di Magonza, trad. Marino Lesti, Sonzogno, Milano 1916
    Lettere da Napoli, trad. Giustino Fortunato, Ricciardi, Napoli 1917; con introduzione di Manlio Rossi Doria, Guida, Napoli 1983; con un testo di Luigi Einaudi, Osanna, Venosa 1993
    Poesie liriche, trad. Lorenzo Bianchi, Zanichelli, Bologna 1917
    Le quattro stagioni, trad. Adriano Belli, Emiliana, Venezia 1917
    Scelta di liriche nuovamente tradotte, trad. Benedetto Croce, in id., Scritti di storia letteraria e politica, vol. XII. Goethe, Laterza, Bari 1919
    Ifigenia in Tauride, trad. Natale Addamiano, Sonzogno, Milano 1920
    L'amante geloso e I complici: commedie, trad. Natale Addamiano, Caddeo, Milano 1921
    Le elegie, le epistole e gli epigrammi veneziani, trad. Guido Manacorda, Sansoni, Firenze 1921
    I dolori del giovane Werther, trad. Luisa Graziani, Sansoni, Firenze 1922
    Egmont: tragedia in cinque atti, trad. Matilde Accolti-Egg, RIchter, Napoli 1922; Loescher, Torino 1931
    Torquato Tasso, trad. Antonio Carafa, Sansoni, Firenze 1923
    Viaggio in Italia, trad. Eugenio Zaniboni, 2 voll., Sansoni, Firenze 1924
    Ifigenia in Tauride, trad. Nicola Terzaghi, Sansoni, Firenze 1924
    Torquato Tasso, trad. Barbara Allason, Paravia, Torino 1923
    Pagine scelte, trad. Angiolo Biancotti, introduzione di Arturo Farinelli, Paravia, Torino 1924
    Viaggio in Italia [scelta], trad. Giacomo Perticone e Maria De Vincolis, Carabba, Lanciano 1924
    Viaggio in Italia [scelta], trad. Susanna Gugenheim, Principato, Messina 1924
    Gotz di Berlichingen, trad. Nicola De Ruggiero, Sansoni, Firenze 1925
    Fiaba , trad. Emma Sola, Le edizioni del Baretti, Torino 1927
    Ifigenia in Tauride, trad. Antonio Zardo, Le Monier, Firenze 1925
    Annali, ovvero, Diario giornaliero e annuale ad integrazione delle altre mie confessioni, trad. Cristina Baseggio, Bolla, Milano 1928
    Nausica, trad. Giovanni Angelo Alfero, Perrella, Napoli 1928
    Poesia e verità , trad. Emma Sola, 2 voll., Alpes, Milano 1929; id. [scelta], Signorelli, Milano 1930
    L'Achilleide, trad. Lorenzo Bianchi, Zanichelli, Bologna 1930
    I dolori del giovane Werther, trad. Giuseppe Antonio Borgese, Mondadori, Verona 1930
    Satiro, ovvero il diavolo dei boschi divinizzato, trad. Lorenzo Bianchi, Zanichelli, Bologna 1930
    La campagna di Francia, trad. Edvige Levi, Rinascimento del libro, Firenze 1931; come Incomincia la novella storia, Sellerio, Palermo 1981
    Faust, trad. Guido Manacorda, 2 voll., Mondadori, Milano 1932
    Le affinità elettive, trad. Eugenio Levi, Sonzogno, Milano 1932
    Confessioni poetiche, trad. Oreste Ferrari, Treves, Milano 1932
    Egmont, trad. Gemma Volli, Signorelli, Milano 1932
    Elegie romane, trad. Giulio D. Leoni, Polemica, Faenza 1932
    Ifigenia in Tauride, trad. Vincenzo Errante, Mondadori, Milano 1932
    Lettere giovanili (1765-1775), trad. Edvige Levi, Rinascimento del libro, Firenze 1932
    Liriche scelte dalle migliori traduzioni italiane, a cura di Tomaso Gnoli e Amalia Vago, Mondadori, Milano 1932
    La missione teatrale di Guglielmo Meister, trad. Silvio Benco, Mondadori, Milano 1932
    La vita di Goethe seguita nell'epistolario, a cura di Lavinia Mazzucchetti, Sperling & Kupfer, Milano 1932; Sansoni, Firenze 1949
    Faust, trad. Liliana Scalero, Maglione, Roma 1933; come Il primo Faust, Rizzoli (BUR nn. 39-40), Milano 1949; Il secondo Faust, ivi (BUR n. 339-342), 1951
    Achilleide (frammento epico), trad Giannina Böhm, Signorelli, Milano 1933
    Il cittadino generale: commedia in un atto, a cura di Riccardo D'Imola, Calzone, Roma 1933
    Viaggio in Italia, a cura di Arturo Farinelli, 2 voll., Reale Accademia d'Italia, Roma 1933
    I dolori del giovane Werther, trad. Alberto Spaini, Einaudi, Torino 1938; con un saggio di Ladislao Mittner, (NUE n. 5), ivi, 1962
    Lettere [scelta], trad. Renzo Lustig, Rinascimento del libro, Firenze 1938
    Il primo libro degli anni di viaggio di Wilhelm Meister, trad. Giovanni Guerra, Laterza, Bari 1938
    Le ballate, trad. Giovanni Angelo Alfero, Bona, Torino 1939
    La trilogia della passione e l'ultimo atto del Faust, trad. Ferruccio Amoroso, Ricciardi, Napoli 1939
    Elegie romane, trad. latina di Luigi Illuminati, prefazione di Guido Mazzoni, Degli Orfini, Genova 1939
    Elegie ed epigrammi, trad. Emilio Weidlich, Andò, Palermo 1938
    Il re di Tule, trad. Odoardo Gori, Arte della stampa, Pistoia 1940
    Faust. Tragedia, trad. Vincenzo Errante, 2 voll., Sonzogno, Firenze 1941-42
    La bella genovese, a cura di M. C., Bompiani, Milano 1942 [contiene anche: Viaggio dei figli di Megaprazone, Il furto, La cantante incantata, La peste, Colloquio sulle donne dispotiche, Il fanciullo e il leone]
    Faust [scelta], trad. Enzo Cetrangolo, Federici, Pesaro 1942
    Le affinità elettive, a cura di Massimo Mila, Einaudi, Torino 1943; ivi (NUE n. 6), 1966
    Massime e riflessioni, trad. Barbara Allason, De Silva, Torino 1943
    Stella, trad. Lavinia Mazzucchetti, Sansoni, Firenze 1943
    Ifigenia e Stella, a cura di Giansiro Ferrata, Bompiani, Milano 1944
    Opere, 5 voll., a cura di Lavinia Mazzucchetti, Sansoni, Firenze 1944-61
    Le affinità elettive, a cura di Cristina Baseggio, Utet, Torino 1946; con introduzione di Pietro Citati, Rizzoli, Milano 1978
    Lirica e gnomica dell'ultimo Goethe: versioni poetiche, a cura di Ferruccio Amoroso, Laterza, Bari 1946
    Carteggio con Friedrich Schiller, a cura di Antonino Santangelo, Einaudi (Saggi n. 78), Torino 1946
    Colloqui con il cancelliere Von Müller, Astrolabio, Roma 1946
    Johann Peter Eckermann, Colloqui con Goethe, Sansoni, Firenze 1947
    Goethe a colloquio, conversazioni scelte e tradotte da Barbara Allason, De Silva, Torino 1947
    Ifigenia in Tauride, trad. Rinaldo Küfferle, Bocca, Milano 1949
    Faust, trad. Barbara Allison, De Silva, Torino 1950; con introduzione di Cesare Cases, Einaudi (NUE n. 53), Torino 1965 ISBN 88-06-00331-3
    Faust e Urfaust, trad. Giovanni Vittorio Amoretti, 2 voll., Utet, Torino 1950; Feltrinelli (UEF nn. 500-501, poi nn. 2018-19), Milano 1965 e 2001
    La provincia pedagogica. Il secondo libro degli "Anni di viaggio di Wilhelm Meister", trad. Giovanni Guerra, Laterza, Bari 1950
    Scienza e natura. Scritti vari, trad. Arturo Pellis, introduzione di Francesco Albèrgamo, presentazione di Alberto V. Geremicca, Laterza, Bari 1952
    I dolori del giovane Werther, trad. Piero Bianconi, 2 voll., Rizzoli (BUR nn. 437-438), Milano 1952; con introduzione di Silvana De Lugnani, ivi, 1981
    Le esperienze di Guglielmo Meister, trad. Tom Gnoli, 2 voll., Rizzoli (BUR nn. 678-680), Milano 1954
    Cinquanta poesie, trad. Diego Valeri, Sansoni, Firenze 1954
    Ifigenia in Tauride, trad. Diego Valeri, Neri Pozza, Venezia 1954
    Torquato Tasso, trad. Leone Traverso, Sansoni, Firenze 1954
    Viaggio in Italia, a cura di Aldo Oberdorfer, Vallecchi, Firenze 1955
    Dalla mia vita: poesia e verità, 2 voll., a cura di Alba Cori, Utet, Torino 1957
    Giornale del viaggio in Italia per la signora von Stein, a cura di Dario De Tuoni, Einaudi, Torino 1957
    Poesie scelte, trad. Giorgio Orelli, Mantovani, Milano 1957
    Teoria della natura, scelta e trad. Mazzino Montinari, Boringhieri, Torino 1958
    Lettere di Wolfgang Goethe alla signora von Stein, a cura di Alberto Spaini, 2 voll., Parenti, Firenze, 1959
    Divano occidentale-orientale, trad. F. Borio, Boringhieri, Torino 1959
    Egmont, trad. Enrico Burich, Mursia, Milano 1962
    Viaggio in Italia, a cura di Giuliana Parisi Tedeschi, Babuino, Roma 1965
    Viaggio in Italia , a cura di Giovanni Vittorio Amoretti, Utet, Torino 1965
    Viaggio in Italia, trad. Antonio Masini, Salani, Firenze 1965
    I dolori del giovane Werther, a cura di Carlo Picchio, Mursia, Milano 1966
    Egmont: tragedia in cinque atti, trad. Fedele D'Amico, Einaudi (Collezione di teatro n. 117), Torino 1967
    Inni, a cura di Giuliano Baioni, Einaudi (Collezione di poesia n. 42), Torino 1967
    Arminio e Dorotea, trad. Mario Cassa, Curcio, Roma 1968
    Romanzi, trad. Amina Pandolfi e Francesco Saba Sardi, Fabbri, Milano 1968 [contiene: I dolori del giovane Werther, e Le affinità elettive]; poi separatamente Bompiani, Milano 1987
    Sette liriche di Goethe, trad. Bonaventura Tecchi, Ricciardi, Milano-Napoli 1969
    Faust, a cura di Franco Fortini, Mondadori, Milano 1970 ISBN 978-88-04-08800-4
    Settanta liriche, trad. Gilberto Forti, introduzione di Diego Valeri, Rusconi, Milano 1970
    Viaggio in Italia, trad. Iolanda Dilena, introduzione di Gioacchino Grasso, Calderini, Bologna 1971
    I dolori del giovane Werther, trad. Carlo Picchio [già Mursia 1966], Garzanti (Grandi libri n. 6), Milano 1973; ed. sostituita da idem, introduzione di Franco Fortini, traduzione di Aldo Busi, ivi, 1983
    Stella: commedia per amanti, a cura di Italo Alighiero Chiusano, Einaudi (Collezione di teatro n. 317), Torino 1973 ISBN 88-06-11687-8
    Teatro, trad. Italo Alighiero Chiusano e altri, prefazione di André Gide, Einaudi (I millenni), Torino 1973
    Poesie [scelta], a cura di Giorgio Orelli, Mondadori (Oscar L 171), Milano 1974
    La provincia pedagogica, a cura di Antimo Negri, Armando, Roma 1974
    Elegie Romane, trad. Anselmo Turazza, saggio introduttivo di Sergio Solmi, Ricciardi, Milano-Napoli 1974
    Ballate, trad. Roberto Fertonani, introduzione di Giorgio Cusatelli, Garzanti, Milano 1975
    Le affinità elettive, trad. Giorgio Cusatelli, Garzanti, Milano 1975
    Wilhelm Meiser. Gli anni dell'apprendistato, trad. Anita Rho ed Emilio Castellani, Adelphi, Milano 1976 e n. ed. 2006 ISBN 978-88-459-2063-9
    La teoria dei colori, a cura di Renato Troncon, Il Saggiatore, Milano 1978; con introduzione di Giulio Carlo Argan, ivi, 1981 ISBN 978-88-565-0009-7
    I dolori del giovane Werther. Prima stesura, a cura di Maria Fancelli, Mondadori, Milano 1979
    Elegie romane, a cura di Roberto Fertonani, Mondadori, Milano 1979
    Romanzi, a cura di Renato Caruzzi, prefazione di Claudio Magris, Mondadori (I Meridiani), Milano 1979 [contiene: I dolori del giovane Werther, La vocazione teatrale di Wilhelm Meister e Le affinità elettive] ISBN 978-88-04-16689-4
    La vocazione teatrale di Wilhelm Meister, introduzione di Nello Saito, Garzanti, Milano 1979
    Le cento pagine più belle di Goethe, a cura di Valentina Fortichiari, Mondadori, Milano 1982
    Massime e riflessioni, a cura di Siegfried Seidel, trad. Marta Bignami, introduzione di Paolo Chiarini, 2 voll., Theoria, Roma 1983
    Il flauto magico, a cura di Maria Teresa Galluzzo, Novecento, Palermo 1983
    Viaggio in Italia, a cura di Emilio Castellani, prefazione di Roberto Fertonani, Mondadori (I Meridiani), Milano 1983 ISBN 978-88-04-22981-0
    La metamorfosi delle piante e altri scritti sulla scienza della natura, a cura di Stefano Zecchi, traduzioni di Bruno Groff, Bruno Maffi e Stefano Zecchi, Guanda, Parma 1983 ISBN 978-88-7746-187-2
    Conversazioni di profughi tedeschi, trad. Bruno Arzeni e Bonaventura Tecchi, prefazione di Italo Alighiero Chiusano, Passigli, Firenze 1984
    Favola e Novella, Studio Tesi, Pordenone, 1984
    La fiaba, a cura di Maria Paola Arena, Theoria, Roma 1984
    Metamorfosi degli animali, a cura Bruno Maffi, SE, Milano 1986
    Lettere alla Signora von Stein [scelta], prefazione di Pietro Citati, Rosellina Archinto, Milano 1986
    Opere, antologia a cura di Vittorio Santoli, Sansoni (Le querce), Firenze 1988 ISBN 88-383-0661-3
    Torquato Tasso, a cura di Eugenio Bernardi, traduzione di Cesare Lievi, Marsilio, Venezia 1988 ISBN 978-88-317-6766-8
    Il gran Cofto, trad. Giuseppe Raciti, introduzione di Giuseppe Giarrizzo, Sellerio (La diagonale n. 40), Palermo 1989
    Faust - Urfaust, a cura di Andrea Casalegno, introduzione di Gert Mattenklott, prefazione di Erich Trunz, Garzanti, Milano 1990 ISBN 978-88-11-58648-7
    Il divano occidentale-orientale, a cura di Ludovica Koch, Ida Porena e Filiberto Borio, Rizzoli, Milano 1990 ISBN 88-17-17163-8
    Il divano occidentale-orientale, a cura di Giorgio Cusatelli, Einaudi (I millenni, Torino 1990 ISBN 88-06-11695-9
    Favola, trad. Luciano Foà e Gilberto Forti, con un saggio di Katharina Mommsen, Adelphi (Piccola biblioteca Adelphi n. 251), Milano 1990 ISBN 88-459-0769-4
    Scritti sull'arte e sulla letteratura, a cura di Stefano Zecchi, Bollati Boringhieri, Torino 1992 ISBN 88-339-0711-2
    Sulla musica, a cura di Giovanni Insom, Studio Tesi, Pordenone 1992 ISBN 88-7692-317-9
    Vita di J. J. Winckelmann, a cura di Elena Agazzi, con uno scritto di Giorgio Cusatelli, Moretti & Vitali, Bergamo 1992 ISBN 88-7186-024-1
    Massime e riflessioni, a cura di Sossio Giametta, Rizzoli, Milano 1992
    Le affinità elettive, trad. Ada Vigliani, Mondadori, Milano 1993 ISBN 88-04-37408-X; con un saggi di Thomas Mann, ivi, 2009
    L'apprendista stregone e altre ballate, a cura di Luciano Zagari, Salerno, Roma 1993 ISBN 88-8402-117-0
    Il collezionista e i suoi familiari, a cura di Daria Santini, Signorelli, Roma 1993
    I dolori del giovane Werther, trad. Angelo G. Sabatini e Anna Maria Pozzan, Newton Compton, Roma 1993
    I dolori del giovane Werther, a cura di Paola Capriolo, Feltrinelli (UEF 2062), Milano 1993
    L'uomo di cinquant'anni: tre racconti, a cura di Giovanni Sampaolo, Castelvecchi, Roma 1993 ISBN 88-86232-09-8
    Aforismi sulla natura, a cura di Mazzino Montinari, con uno scritto di Giorgio Colli, SE, Milano 1984 ISBN 88-7710-484-8
    Laocoonte e altri scritti sull'arte 1789-1805, a cura di Roberto Venuti, Salerno, Roma 1994 ISBN 88-8402-136-7
    La missione teatrale di Wilhelm Meister, trad. Gabriella Piazza, introduzione di Italo Alighiero Chiusano, Rizzoli, Milano 1994
    La nuova Melusina e La fiaba, trad. Maria Paola Arena, Theoria-L'Unità, Roma 1994
    Il procuratore: quattro novelle da Conversazioni di emigrati tedeschi, trad. Ada Vigliani, introduzione di Roberto Fertonani, Mondadori, Milano 1994 ISBN 88-04-38065-9
    Tutte le poesie, 3 voll. in 5 tomi, a cura di Roberto Fertonani con la collaborazione di Enrico Ganni, Mondadori (I Meridiani), Milano 1994-97 ISBN 978-88-04-43358-3
    Faust, illustrazioni di Eugène Delacroix, trad. Andrea Casalegno, presentazione di Mario Luzi, Le lettere, Firenze 1997 ISBN 88-7166-347-0
    Poesie d'amore, a cura di Anna Reali, introduzione di Giorgio Manacorda, Newton Compton, Roma 1997
    Cento poesie, scelte da Siegfried Unseld, introduzione di Luigi Forte, Einaudi (Collezione di poesia n. 395), Torino 1999 ISBN 978-88-06-20737-3
    Diari e lettere dall'Italia 1786-1788, a cura di Roberto Venuti, Artemide, Roma 2002
    Saggi sulla pittura: Leonardo, Mantegna, i quadri di Filostrato, a cura di Roberto Venuti, Artemide, Roma 2005
    Gli errori rendono amabili, a cura di Sossio Giametta, BUR Rizzoli, Milano 2007 ISBN 978-88-17-01616-2
    Johann Peter Eckermann, Conversazioni con Goethe negli ultimi anni della sua vita, a cura di Enrico Gianni, Einaudi (I millenni), Torino 2008 ISBN 978-88-06-16866-7
    Frédéric Soret - J. W. Goethe, Conversazioni, a cura di Francesca Botticchio e Renato Pettoello, Morcelliana (Il pellicano rosso n.s. n. 116), Brescia 2010 ISBN 978-88-372-2409-7

Dediche
Il Goetheanum progettato da Steiner a Dornach

    A Goethe è stato intitolato il cratere Goethe, sulla superficie di Mercurio.
    A Goethe è stato intitolato un particolare minerale, composto principalmente da idrossido di ferro, la Goethite.
    La Repubblica Democratica Tedesca dedicò due banconote del valore di 20 Marchi a Goethe nel 1964 e nel 1975.
    Nel 2010 gli è stato dedicato un film dal titolo Goethe!, diretto da Philipp Stölzl.
    A Tübingen, in Germania, su un palazzo nel centro città di fronte alla Stiftskirche, sotto una finestra del primo piano, è presente una targa con scritto "hier kotzte Goethe" (qui ha vomitato Goethe) [senza fonte]
    A Dornach, Steiner fa costruire il Goetheanum in suo omaggio.

Note

    ^ Fausto Cercignani, Il «Faust» goethiano. Forma e sostanza, in Il «Faust» di Goethe. Antologia critica, a cura di F. Cercignani ed E. Ganni, Milano, Led, 1993, pp. 21-38.
    ^ Nonostante la brevità e l'incertezza del fidanzamento un gruppo di liriche sono comunque ispirate a lei.
    ^ Goethe, Le Serpent Vert. Conte Symbolique tradotto e commentato da Oswald Wirth, Parigi, Dervy-Livres, 1964, p. 104.
    ^ Il genio di Goethe a Cappella Vecchia - Napoli - Repubblica.it
    ^ I suoi resti sono al Cimitero acattolico di Roma.
    ^ Chiusa nel 1833, verrà riaperta con altri 20 volumi di opere postume pubblicati fino al 1842.
    ^ Si tratta di Walther Wolfgang (1818-1885), Wolfgang Maximilian (1820-1883) e Alma 1827-1844).
    ^ a b Simon Critchley Il libro dei filosofi morti, 2009 Garzanti, p.209
    ^ Goethe sembrava anzi tenere in maggior considerazione le sue ricerche scientifiche rispetto alle sue produzioni letterarie, affermando, a proposito della teoria dei colori da lui elaborata: «Io non provo orgoglio per tutto ciò che come poeta ho prodotto. Insieme a me hanno vissuto buoni poeti, altri ancora migliori hanno vissuto prima di me, e ce ne saranno altri dopo. Sono invece orgoglioso del fatto che, nel mio secolo, sono stato l'unico che ha visto chiaro in questa difficile scienza del colore, e sono cosciente di essere superiore a molti saggi» (Goethe, da una conversazione con Johann Eckermann del 19 febbraio 1829, cit. in J. P. Eckermann, Gespràche mit Goethe, Lahr, 1948, pag. 235, trad. it.: Colloqui con Goethe, Sansoni, 1947).
    ^ a b Come rilevato da Giulio Argan, Goethe «era anti-newtoniano come lo erano tutti i romantici, ma con la moderazione dello Herder invece che con l'intolleranza dello Sturm und Drang per cui la scienza era la falsa e la poesia la vera conoscenza dell'universo. Ma perché contrapporle come incompatibili quando nella loro diversità realizzavano l'unità e la totalità dello spirito?» (Giulio Carlo Argan, introduzione a La teoria dei colori, pag. X, a cura di Renato Troncon, Il Saggiatore, 2008.
    ^ Federica Cislaghi, Goethe e Darwin: la filosofia delle forme viventi, pp. 37-49, Mimesis Edizioni, 2008.
    ^ Goethe, Metamorfosi delle piante, ne Il tempo e la metamorfosi, a cura di S. Zecchi, pag. 86, Guanda, Parma 1983.
    ^ R. Steiner, Le opere scientifiche di Goethe, pag. 53, Milano, Fratelli Bocca Editori, 1944.
    ^ Dell'opera kantiana Goethe apprezzò soltanto la Critica del Giudizio per la reciproca interazione che essa individuava tra arte e natura (cfr. Ernst Cassirer, Rousseau, Kant, Goethe, a cura di Giulio Raio, pp. 55-56, Donzelli Editore, 1999.
    ^ Ciò nonostante vi fosse una differenza di metodologia tra Goethe ed Hegel, cfr. Karl Löwith, Goethe ed Hegel, in Da Hegel a Nietzsche, trad. it., pp. 23-62, Torino, Einaudi, 1949.
    ^ Cit. in Andrzej Kobyliński, Modernità e postmodernità: l'interpretazione cristiana dell'esistenza al tramonto dei tempi moderni nel pensiero di Romano Guardini, Editrice Pontificia Università Gregoriana, 1998, p. 159.
    ^ Cfr. Karl Julius Schröer, Goethe e l'amore, a cura di Elisa Lieti, Milano, Filadelfia Editore, 2006.
    ^ a b Goethe e la religione.
    ^ Goethe, da una confidenza con Johann Eckermann dell'11 marzo 1832, cit. in Italo Alighiero Chiusano, Vita di Goethe, pag. 554, Rusconi, 1981.
    ^ F. Rosenzweig, La scrittura, saggio n. 242, Roma, Città nuova, 1991, cit. in Daniela Toti, Franz Rosenzweig: possibilità di una fondazione della nuova filosofia nella storia, pag. 29, Gregorian Biblical BookShop, 2000.
    ^ Faust, vv. 3414-3543.
    ^ Goethe, Viaggio in Italia, cit. in Paola Giovetti, Goethe a Roma: Un grande poeta nell'Italia del Settecento, Roma, Mediterranee, 2012.
    ^ Titolo di una biografia del santo abbozzata da Goethe il 26 maggio del 1786 a Napoli (Philipp Neri, der humoristische Heilige).
    ^ Sonia Giorgi, Goethe illuminato, Archè, 1989.
    ^ Cit. in J. P. Eckermann, Gespràche mit Goethe (1839-1840), trad. it. Colloqui con Goethe, pag. 231, Torino, Utet, 1957.

Bibliografia
Critica

    Johann-Peter Eckermann, Conversazioni con Goethe negli ultimi anni della sua vita, trad. di Ada Vigliani, pref. di Hans Ulrich Treichel, a cura di Enrico Ganni, Collana I Millenni, Einaudi, Torino, 2008 ISBN 978-88-06-16866-7
    Richard Friedenthal, Wolfgang Goethe. Biografia critica, trad. di Elena Croce, Mursia, Milano, 1966, ISBN 978-88-425-9213-6
    Pietro Citati, Goethe, Collana Saggi n.14, Mondadori, Milano, I ed. 1970; n. ed.. Collana Biblioteca n.220, Adelphi, Milano, 1990
    Italo Alighiero Chiusano, Vita di Goethe, Collana Le Vite, Rusconi, Milano, 1981 ISBN 978-88-18-23608-8; Collana Biografie n.12, Rusconi, Milano, 1994 ISBN 978-88-18-70049-7; Collana Ritratti, Castelvecchi, Roma, 2014 ISBN 978-88-6826-188-7
    Italo Alighiero Chiusano, Goethiana. Otto temi facili su temi del cavalier von Goethe, Collezione Biblioteca, Studio Tesi, Pordenone, 1983-1989 ISBN 978-88-7692-085-1
    Fausto Cercignani, Enrico Ganni, Il «Faust» di Goethe. Antologia critica, Milano, LED, 1993
    Giuliano Baioni, Il giovane Goethe, Collana Saggi n.806, Einaudi, Torino, 1996 ISBN 978-88-06-14179-0
    John Armstrong, Love, Life, Goethe, 2006, ed. it. Come essere felici in un mondo imperfetto. La vita e l'amore secondo Goethe, Guanda, Parma, 2011
    Leonardo Grassi, Commento alla vita di Faust, Torino, F.lli Bocca Editori, 1932.
    Rudolf Steiner, Le opere scientifiche di Goethe, Milano, Fratelli Bocca Editori, 1944

Edizioni
Dichtung und Wahrheit

    Johann Wolfang Goethe, Opere, Stüttgart und Tübingen, J. G. Cotta'sche Verlag, 1840.
    Johann Wolfang Goethe, Dichtung und Wahrheit, vol. 1, Stuttgart und Berlin, J. G. Cotta'sche Buchhandlung Nachfolger, [1903-1904?].
    Johann Wolfang Goethe, Dichtung und Wahrheit, vol. 2, Stuttgart und Berlin, J. G. Cotta'sche Buchhandlung Nachfolger, [1903-1904?].
    Johann Wolfang Goethe, Dichtung und Wahrheit, vol. 3, Stuttgart und Berlin, J. G. Cotta'sche Buchhandlung Nachfolger, [1903-1904?].
    Johann Wolfang Goethe, Dichtung und Wahrheit, vol. 4, Stuttgart und Berlin, J. G. Cotta'sche Buchhandlung Nachfolger, [1903-1904?].
    Johann Wolfang Goethe, Annalen, Stuttgart und Berlin, J. G. Cotta'sche Buchhandlung Nachfolger, [1903?].
    Johann Wolfang Goethe, Opere. Poesia, vol. 1, Stuttgart und Berlin, J. G. Cotta'sche Buchhandlung Nachfolger, [1902].
    Johann Wolfang Goethe, Opere. Poesia, vol. 2, Stuttgart und Berlin, J. G. Cotta'sche Buchhandlung Nachfolger, [1902-1907?].
    Johann Wolfang Goethe, Opere. Poesia, vol. 3, Stuttgart und Berlin, J. G. Cotta'sche Buchhandlung Nachfolger, [1902-1907?].
    Johann Wolfang Goethe, Opere. Poesia, vol. 4, Stuttgart und Berlin, J. G. Cotta'sche Buchhandlung Nachfolger, [1902-1907?].
    Johann Wolfang Goethe, Faust, vol. 1, Stuttgart und Berlin, J. G. Cotta'sche Buchhandlung Nachfolger, [1903-1906?].
    Johann Wolfang Goethe, Faust, vol. 2, Stuttgart und Berlin, J. G. Cotta'sche Buchhandlung Nachfolger, [1903-1906?].
    Johann Wolfang Goethe, Benvenuto Cellini, vol. 1, Stuttgart und Berlin, J. G. Cotta'sche Buchhandlung Nachfolger, [1903?].
    Johann Wolfang Goethe, Benvenuto Cellini, vol. 2, Stuttgart und Berlin, J. G. Cotta'sche Buchhandlung Nachfolger, [1903?].
    Johann Wolfang Goethe, Wahlverwandtschaften, Stuttgart und Berlin, J. G. Cotta'sche Buchhandlung Nachfolger, [1904?].
    Johann Wolfang Goethe, Wilhelm Meisters Wanderjahre, vol. 1, Stuttgart und Berlin, J. G. Cotta'sche Buchhandlung Nachfolger, [1904?].
    Johann Wolfang Goethe, Wilhelm Meisters Wanderjahre, vol. 2, Stuttgart und Berlin, J. G. Cotta'sche Buchhandlung Nachfolger, [1904?].
    Johann Wolfang Goethe, Kampagne in Frankreich, vol. 2, Stuttgart und Berlin, J. G. Cotta'sche Buchhandlung Nachfolger, [1903?].
    Johann Wolfang Goethe, Iphigenie auf Tauris, Stuttgart und Berlin, J. G. Cotta'sche Buchhandlung Nachfolger, [1912?].
    Johann Wolfang Goethe, Götz von Berlichingen, Stuttgart und Berlin, J. G. Cotta'sche Buchhandlung Nachfolger, [1906?].
    Johann Wolfang Goethe, Reineke Fuchs, Stuttgart und Berlin, J. G. Cotta'sche Buchhandlung Nachfolger, [1903?].
    Johann Wolfang Goethe, Leiden des jungen Werthers, Stuttgart und Berlin, J. G. Cotta'sche Buchhandlung Nachfolger, [1906?].
    Johann Wolfang Goethe, Schriften zur Naturwissenschaft, vol. 1, Stuttgart und Berlin, J. G. Cotta'sche Buchhandlung Nachfolger, [1905-1907?].
    Johann Wolfang Goethe, Schriften zur Naturwissenschaft, vol. 2, Stuttgart und Berlin, J. G. Cotta'sche Buchhandlung Nachfolger, [1905-1907?].
    Johann Wolfang Goethe, Dramatische Fragmente und Ubersetzungen, Stuttgart und Berlin, J. G. Cotta'sche Buchhandlung Nachfolger, [1906?].
    Johann Wolfang Goethe, Italienische Reise, Stuttgart und Berlin, J. G. Cotta'sche Buchhandlung Nachfolger, [1907?].
    Johann Wolfang Goethe, West-ostlicher Divan, Stuttgart und Berlin, J. G. Cotta'sche Buchhandlung Nachfolger, [1905?].
    Johann Wolfang Goethe, Zeitdramen, Stuttgart und Berlin, J. G. Cotta'sche Buchhandlung Nachfolger, [1905?].
    Johann Wolfang Goethe, Schriften zur Kunst, vol. 1, Stuttgart und Berlin, J. G. Cotta'sche Buchhandlung Nachfolger, [1903-1904?].
    Johann Wolfang Goethe, Schriften zur Kunst, vol. 2, Stuttgart und Berlin, J. G. Cotta'sche Buchhandlung Nachfolger, [1903-1904?].
    Johann Wolfang Goethe, Schriften zur Kunst, vol. 3, Stuttgart und Berlin, J. G. Cotta'sche Buchhandlung Nachfolger, [1903-1904?].
    Johann Wolfang Goethe, Dramen in Prosa, Stuttgart und Berlin, J. G. Cotta'sche Buchhandlung Nachfolger, [1905?].
    Johann Wolfang Goethe, Singspiele, Stuttgart und Berlin, J. G. Cotta'sche Buchhandlung Nachfolger, [1903?].
    Johann Wolfang Goethe, Opere. Teatro, Stuttgart und Berlin, J. G. Cotta'sche Buchhandlung Nachfolger, [1905?].
    Johann Wolfang Goethe, Aus einer Reise in die Schweiz, Stuttgart und Berlin, J. G. Cotta'sche Buchhandlung Nachfolger, [1906?].
    Johann Wolfang Goethe, Schriften zur Literatur, vol. 1, Stuttgart und Berlin, J. G. Cotta'sche Buchhandlung Nachfolger, [1906-1907?].
    Johann Wolfang Goethe, Schriften zur Literatur, vol. 2, Stuttgart und Berlin, J. G. Cotta'sche Buchhandlung Nachfolger, [1906-1907?].
    Johann Wolfang Goethe, Wilhelm Meisters Lehrjahre, vol. 1, Stuttgart und Berlin, J. G. Cotta'sche Buchhandlung Nachfolger, [1904?].
    Johann Wolfang Goethe, Wilhelm Meisters Lehrjahre, vol. 2, Stuttgart und Berlin, J. G. Cotta'sche Buchhandlung Nachfolger, [1904?].
    Johann Wolfang Goethe, Register, Stuttgart und Berlin, J. G. Cotta'sche Buchhandlung Nachfolger, 1912.

Voci correlate

    Faust
    Casa di Goethe nel Frauenplan
    Casa di Goethe a Roma
    Park an der Ilm a Weimar
    Johann Carl Wilhelm Voigt
    Christian August Vulpius
    Scienza goethiana

Altri progetti

    Collabora a Wikisource Wikisource contiene una pagina dedicata a Johann Wolfgang von Goethe
    Collabora a Wikiquote Wikiquote contiene citazioni di o su Johann Wolfgang von Goethe
    Collabora a Wikimedia Commons Wikimedia Commons contiene immagini o altri file su Johann Wolfgang von Goethe

    Open book nae 02.svg Questa voce è inclusa nel libro di Wikipedia Aforisti Occidentali.

    Open book nae 02.svg Questa voce è inclusa nel libro di Wikipedia Meta-dialettica.

Collegamenti esterni

    Goethe e la religione, viaggio-in-germania.de.
    (DE) Opere di Johann Wolfgang Goethe (tedesco)
    (DE, EN) Opere di Johann Wolfgang von Goethe, gutenberg.net.
    (DE) Opere di Johann Wolfgang von Goethe a cura del Progetto Gutenberg.
    da Liberliber: e-test: Traduzioni in italiano del "Faust" e de "I dolori del giovane Werther"., liberliber.it.
    (EN) Weimar Classics Foundation (includes the National Goethe Museum and the Goethe and Schiller Archive)., weimar-klassik.de.
    Immagini di Goethe in Italia. (JPG), kfki.hu.
    Goethe collezionista d'arte dal Corriere della Sera
    Goethe e il dare stile al proprio carattere a cura del Centro buddista di Parigi., centrebouddhisteparis.org.
    Opere di Goethe contenenti testi con discordanze e liste di frequenza., intratext.com.
    The Lied and Art Song Texts Page, testi di Goethe con varie traduzioni e indicazioni dei vari musicisti che li hanno musicati., recmusic.org.
    Werther e Lotte: un brano dallo spettacolo Paolo e Francesca


Goethe è l'abbreviazione standard utilizzata per le piante descritte da Johann Wolfgang von Goethe.
Elenco delle piante assegnate a questo autore dall'IPNI
Consulta la lista delle abbreviazioni degli autori botanici.
V · D · M
Johann Wolfgang von Goethe
V · D · M
Romanticismo
V · D · M
Sturm und Drang (1770-1775)
Controllo di autorità 	VIAF: (EN) 24602065 · LCCN: (EN) n79003362 · SBN: IT\ICCU\CFIV\000501 · ISNI: (EN) 0000 0001 2099 9104 · GND: (DE) 118540238 · BNF: (FR) cb11905269k (data) · ULAN: (EN) 500014761 · NLA: (EN) 35129828 · BAV: ADV10176058 · CERL: cnp01259499
arte Portale Arte
	
biografie Portale Biografie
	
botanica Portale Botanica
filosofia Portale Filosofia
	
letteratura Portale Letteratura
	
musica classica Portale Musica classica
scienza e tecnica Portale Scienza e tecnica
	
teatro Portale Teatro
Categorie:

    Scrittori tedeschi del XVIII secoloScrittori tedeschi del XIX secoloPoeti tedeschiDrammaturghi tedeschiNati nel 1749Morti nel 1832Nati il 28 agostoMorti il 22 marzoNati a Francoforte sul MenoMorti a WeimarAforisti tedeschiBotanici tedeschiJohann Wolfgang von GoetheMassoniFilosofi tedeschi del XVIII secoloFilosofi tedeschi del XIX secoloTeorici dell'arteTeorici del colorePoeti romanticiScrittori romanticiScrittori legati a RomaScrittori legati all'ItaliaPersone legate a LipsiaViaggiatori del Grand TourStudenti dell'Università di StrasburgoEpigrammistiPersone legate a Torre Annunziata

| [altre]
William Shakespeare
Da Wikipedia, l'enciclopedia libera.
(Reindirizzamento da Shakespeare)
William Shakespeare nel ritratto eseguito da Martin Droeshout
William Shakespeare nel ritratto eseguito da Martin Droeshout
Firma di Shakespeare
Firma di Shakespeare

William Shakespeare (Stratford-upon-Avon, 23 aprile 1564[1] – Stratford-upon-Avon, 23 aprile 1616[2]) è stato un drammaturgo e poeta inglese, considerato come il più importante scrittore in lingua inglese e generalmente ritenuto il più eminente drammaturgo della cultura occidentale[3][4][5].

Spesso considerato il poeta più rappresentativo del popolo inglese[6] e soprannominato il "Bardo dell'Avon" (o semplicemente "Il Bardo"[7]) oppure il "Cigno dell'Avon"[8], delle sue opere ci sono pervenuti, incluse alcune collaborazioni, 37 testi teatrali, 154 sonetti e una serie di altri poemi. Le sue opere teatrali sono state tradotte in tutte le maggiori lingue del mondo e sono state inscenate più spesso di qualsiasi altra opera[9]; inoltre è lo scrittore maggiormente citato nella storia della letteratura inglese e molte delle sue espressioni linguistiche sono entrate nell'inglese quotidiano[10][11][12].

Nonostante la cronologia esatta delle sue opere sia ancora al centro di numerosi dibattiti, così come la paternità di alcune di esse, è possibile collocare con sufficiente certezza l'epoca di composizione della maggior parte dei suoi lavori nei circa venticinque anni compresi tra il 1588 e il 1613[13][14]. Capace di eccellere sia nella tragedia sia nella commedia, fu in grado di coniugare il gusto popolare della sua epoca con una complessa caratterizzazione dei personaggi, una poetica raffinata e una notevole profondità filosofica. Benché fosse già popolare in vita, divenne immensamente famoso dopo la sua morte e i suoi lavori furono esaltati e celebrati da numerosi e importanti personaggi nei secoli seguenti. La scarsità di documenti pervenutici riguardanti la sua vita privata ha fatto sorgere numerose congetture riguardo al suo aspetto fisico, alla sua sessualità, al suo credo religioso e persino all'attribuzione delle sue opere[15][16][17][18].
Indice

    1 Biografia
        1.1 Le origini
        1.2 La giovinezza a Stratford
        1.3 Gli anni perduti
        1.4 La comparsa a Londra e i primi successi
        1.5 I servi del Lord Ciambellano
        1.6 Il ritorno a Stratford
        1.7 Albero genealogico
    2 Opere
        2.1 Opere teatrali
        2.2 Opere poetiche
        2.3 Opere apocrife
        2.4 Edizioni e pubblicazioni
    3 Stile
        3.1 Fonti letterarie
        3.2 Temi del teatro di Shakespeare
        3.3 Fortuna
    4 Influenza
        4.1 Shakespeare nella cultura di massa
    5 Speculazioni su Shakespeare
        5.1 Attribuzione e identità
        5.2 Credo religioso
        5.3 Il volto di Shakespeare
    6 Note
    7 Bibliografia
    8 Voci correlate
    9 Altri progetti
    10 Collegamenti esterni

Biografia
Le origini
La presunta casa natale di Shakespeare a Stratford.

Shakespeare visse a cavallo fra il XVI e il XVII secolo, un periodo in cui si stava realizzando il passaggio dalla società medievale al mondo moderno. Nel 1558 sul trono del regno era salita Elisabetta I d'Inghilterra, inaugurando un periodo di fioritura artistica e culturale che da lei prese il nome[19]. Il padre di William, John, si trasferì, alla metà del Cinquecento, da Snitterfield a Stratford-upon-Avon, dove divenne guantaio e conciatore[20].

John compare per la prima volta nelle documentazioni storiche nel 1552. Un documento ci informa che John Shakespeare aveva in affitto un'ala di quella che sarebbe poi diventata famosa come la casa natale del poeta, situata a Henley Street. Nel 1556 John accrebbe le sue proprietà, acquistando una proprietà fondiaria e l'altra ala della casa natale, che a quel tempo era una struttura separata[21].

John prese in moglie Mary Arden, figlia del ricco agricoltore Robert Arden[22]. Mary era la figlia minore, tuttavia era probabilmente la prediletta del padre visto che quando questi morì, verso la fine del 1556, le lasciò la sua tenuta e il raccolto della sua terra[23]. Il matrimonio avvenne tra il novembre del 1556, mese in cui fu redatto il testamento di Robert Arden, e il settembre del 1558, mese in cui nacque la prima figlia[24].

A partire dall'autunno del 1558, iniziò la carriera politica di John Shakespeare: prestò giuramento come uno dei quattro connestabili[25]. Dal 1565 fu aldermanno, cioè un componente della giunta municipale di Stratford; nel 1568 ricoprì per un anno la carica più importante della città, quella di balivo[26]. Raggiunto il massimo riconoscimento cittadino, decise di rivolgersi al Collegio degli araldisti per ricevere uno stemma, ma non riuscì a ottenerlo[27]. Tra il 1570 e il 1590, John Shakespeare, oppresso dai debiti, ebbe problemi di natura finanziaria, che portarono alla fine della sua carriera pubblica e alla vendita di alcuni possedimenti[28].
La giovinezza a Stratford
La famiglia di Shakespeare in un'illustrazione del 1890. William recita l'Amleto, Anne è seduta sulla destra, Hamnet è in piedi, mentre, da sinistra, Judith e Susannah lo ascoltano.

La data di battesimo di William Shakespeare a Stratford-upon-Avon risulta essere il 26 aprile 1564; la trascrizione nel registro parrocchiale riporta: "Gulielmus, filius Johannes Shakspere"[29]. Non è documentata la data di nascita, che tradizionalmente si suppone sia avvenuta tre giorni prima, il 23 aprile, giorno in cui si festeggia San Giorgio, patrono dell'Inghilterra[30][31]. William fu il terzo di otto figli[32]. Nell'estate del 1564 la peste colpì Stratford, ma risparmiò gli Shakespeare[33].

Sebbene non ci siano giunti i registri scolastici di quel periodo, per alcuni biografi Shakespeare frequentò la King's New School, istituto gratuito per i maschi della cittadina, dedicato a Edoardo VI e fondato dalla Gilda della Santa Croce, distante circa quattrocento metri dalla sua casa[34][35][36]; lì avrebbe avuto modo di apprendere il latino e i classici della letteratura, e di essere forse sottoposto a frequenti punizioni corporali[37][38]. Le lezioni erano impartite sei giorni alla settimana, cominciavano alle sei o alle sette di mattina e continuavano fino alle undici; dopo la sosta per il pranzo riprendevano all'una per poi concludersi alle sei di sera[39]. Non risulta nessuna sua eventuale formazione universitaria.

È probabile che William abbia lavorato come apprendista nel negozio del padre[40]; è stato messo in rilievo come Shakespeare abbia fatto riferimento a svariati tipi di pelle e ad altre conoscenze tipiche dei conciatori[41]. Il 27 novembre 1582, a diciotto anni, William sposò a Stratford Anne Hathaway, di otto anni più grande. Considerata la data di nascita della prima figlia, il matrimonio, testimoniato da Fulk Sandalls e John Richardson, fu forse affrettato dalla gravidanza della sposa[42].

Il 26 maggio 1583 la prima figlia di Shakespeare, Susannah, fu battezzata a Stratford[43]. Due anni dopo, il 2 febbraio 1585, furono battezzati due gemelli: un maschio, Hamnet, e una femmina, Judith[44]. Gli Shakespeare chiamarono i figli come i loro vicini e inseparabili amici, Hamnet e Judith Sadler[45]. Quando nel 1598 Judith e Hamnet Sadler ebbero un figlio, lo chiamarono William[45]. Hamnet era una variante morfologica, consueta a quel tempo, di Hamlet[46], ed è stato supposto che per il nome del bambino si sia ispirato a quello del protagonista dell'opera omonima, benché il nome Hamnet o Hamlet fosse a quei tempi piuttosto comune. La figlia di Susannah e di John Hall, Elizabeth, sarà l'ultima discendente della famiglia[47].
Shakespeare Before Thomas Lucy, un'illustrazione di un aneddoto sul poeta.
Gli anni perduti

Tra il battesimo dei due gemelli e la sua comparsa sulla scena letteraria inglese, non vi sono documenti relativi alla vita di Shakespeare; per questo motivo, il periodo che va dal 1585 al 1592 è definito dagli studiosi come lost years ("anni perduti"). Il tentativo di spiegare questo periodo ha dato vita a numerose supposizioni e fantasie; spesso nessuna prova suffraga queste storie se non le dicerie raccolte dopo la morte del drammaturgo[48][49]. Nicholas Rowe, il primo biografo di Shakespeare, riporta una leggenda di Stratford secondo la quale Shakespeare abbandonò la città, rifugiandosi a Londra, per sfuggire a un processo causato dalla caccia di frodo di un cervo di Thomas Lucy, un signorotto locale[50][51]. Un altro racconto del XVIII secolo riporta che Shakespeare cominciò la sua carriera teatrale badando ai cavalli dei clienti dei teatri di Londra[52].

John Aubrey riportò che Shakespeare divenne un insegnante di campagna[53] pur non presentando nessuna prova a sostegno di questa ipotesi. Alcuni studiosi hanno suggerito la possibilità che Shakespeare sia stato assunto come tutore da Alexander Hoghton di Lancashire, un proprietario terriero cattolico che cita un certo "William Shakeshafte" nel suo testamento del 1581[54][55]. Tuttavia non si hanno prove che qualche membro della famiglia del poeta usò mai la variante "Shakeshafte"[56]. È stato ipotizzato che Shakespeare abbia cominciato la sua carriera teatrale unendosi a una delle tante compagnie che visitavano Stratford annualmente. Nella stagione 1583-84 tre compagnie visitarono Stratford, nella stagione 1586-87 ben cinque, tra cui quella della regina, quella di Essex e quella di Leicester[57].
La comparsa a Londra e i primi successi
La statua di Shakespeare a Leicester Square, Londra, opera di Giovanni Fontana del 1874[58].

Diversi documenti del 1592 ci informano del successo di Shakespeare in ambito teatrale: sappiamo che sue opere sono già state rappresentate dalle compagnie dei conti di Derby, di Pembroke e del Sussex; si ha notizia, inoltre, della rappresentazione il 3 marzo 1592 della prima parte dell'Enrico VI[59]. La fama delle opere di Shakespeare erano in ascesa vertiginosa, tanto da attirarsi le gelosie dei colleghi più anziani: proprio in quest'anno Robert Greene dedicò la celebre invettiva che sembrerebbe rivolta a Shakespeare:
(EN)

« an upstart Crow, beautified with our feathers, that with his Tygers hart wrapt in a Players hyde, supposes he is as well able to bombast out a blanke verse as the best of you: and beeing an absolute Johannes factotum, is in his owne conceit the onely Shake-scene in a countrey. »
	(IT)

« Un corvo parvenu, abbellito dalle nostre piume, che con la sua Arte di tigre nascosta da un corpo d'attore[60] ritiene d'essere capace quanto il migliore di voi di tuonare in pentametri giambici; ed essendo un faccendiere affaccendatissimo, è secondo il suo giudizio l'unico 'Scuoti-scene'[61] del paese. »
(Greene, nel Groatsworth of Wit, un opuscolo pubblicato il 3 settembre 1592)

Greene era uno scrittore dalla personalità focosa che entrò in contrasto col letterato John Florio e che nel Groatsworth criticò anche Marlowe e Nashe[62]. Henry Chettle, il tipografo che aveva preparato per le stampe il manoscritto del Groatsworth, sentì il bisogno, pochi mesi dopo, di prendere le distanze da Greene nella prefazione alla sua opera Kind-Heart's Dream (Sogno di cuor gentile)[63]; nel passo in questione, sul quale gli studiosi hanno spesso speculato dal momento che tramanda il carattere di Shakespeare, Chettle si dispiace di non averlo risparmiato, apprezzando la "rettitudine della sua condotta, che attesta della sua onestà, e della sua grazia arguta nello scrivere, che depone bene sulla sua arte"[64].

Negli anni 1593-94, a causa di un'epidemia di peste, i teatri inglesi rimasero chiusi; Shakespeare, in questo periodo, pubblicò due poemetti, Venere e Adone e Il ratto di Lucrezia[65]. Il primo, stampato nel 1593, è dedicato a Henry Wriothesley, III conte di Southampton, all'epoca diciannovenne. Sono state fatte molte speculazioni intorno alla relazione tra Shakespeare e Southampton - alcuni critici lo identificano come il misterioso "W.H." destinatario dei sonetti -, tuttavia secondo Samuel Schoenbaum "non traspare una grande intimità tra poeta e mecenate"[66]. Il volume ebbe molto successo ed ebbe numerose ristampe[67]. Il successo dell'opera è testimoniato anche da un'opera teatrale, stampata nel 1606 ma di qualche anno precedente, The Return from Parnassus, rappresentata all'inizio del XVII secolo dagli studenti del St John's College di Cambridge[68]. The Return from Parnassus è la seconda di un ciclo di tre opere teatrali; al suo interno, un personaggio dice:
Lo stemma della famiglia Shakespeare.
(EN)

« Let this duncified world esteem of Spenser and Chaucer, I'll worship sweet Mr Shakespeare, and to honour him will lay his Venus and Adonis under my pillow. »
	(IT)

« Che il mondo ignorante stimi pure Spenser e Chaucer. Io venererò il dolce signor Shakespeare, e in suo onore metterò Venere e Adone sotto il mio cuscino »
(The Return from Parnassus, 1606)

Tuttavia questa citazione manifesta solo la popolarità che il Venere e Adone aveva raggiunto in quegli anni; infatti, sebbene alcuni critici abbiano interpretato questa frase come un apprezzamento dell'ambiente universitario nei confronti di Shakespeare, altri hanno sottolineato che il personaggio che fa questo elogio è uno stupido[67]. A supporto dell'ipotesi che Shakespeare non era visto di buon occhio dall'ambiente universitario, è possibile citare la terza e ultima parte del ciclo "Parnassus" degli studenti del St John's College, The Second Part of the Return from Parnassus; in questa, un personaggio che impersona William Kempe, parlando con un personaggio che impersona un altro membro della compagnia di Shakespeare, critica in maniera grossolana i drammaturghi con educazione universitaria e afferma che "il nostro compagno Shakespeare li ha tutti umiliati"[69].

Nel 1594, Shakespeare dà alle stampe il suo secondo poemetto Il ratto di Lucrezia, anch'esso dedicato al conte di Southampton. Leggendo la dedica, la maggioranza degli studiosi sono d'accordo sull'accresciuta familiarità tra il poeta e il conte[70]; tuttavia, la relazione tra i due resta di difficile interpretazione, dato che, escluse queste due dediche, Southampton non compare in nessun altro documento riguardante Shakespeare[71].
I servi del Lord Ciambellano

Nell'autunno 1594 la peste abbandonò Londra, e ciò permise la riapertura dei teatri; Shakespeare si unì, o contribuì a formare, una compagnia teatrale chiamata The Lord Chamberlain's Men ("servi del Lord Ciambellano"), della quale facevano parte anche Richard Burbage e William Kempe[72]. La prima notizia dell'esistenza della compagnia si ebbe nel giugno 1594[73], attraverso un documento del libro dei conti del tesoriere privato della regina, che riportava la notizia di una rappresentazione della compagnia presso il palazzo reale di Greenwich, il giorno di S. Stefano (26 dicembre) e il giorno degli Innocenti (28 dicembre), di fronte a Elisabetta I[73].
New Place, casa di Shakespeare, in un disegno di George Vertue.

Nel 1596 morì l'unico figlio maschio, Hamnet, che fu sepolto a Stratford l'11 agosto[74]. Nello stesso anno, John Shakespeare, grazie al successo avuto dal figlio, riuscì a ottenere il diritto di fregiarsi di uno stemma e del titolo di gentleman per sé e per i suoi discendenti, nonostante il suo prestigio e la sua fortuna fossero notevolmente ridotti rispetto ad alcuni anni prima[75], il motto scelto è Non sanz droict, "Non senza diritto"[76].

Nel 1597 Shakespeare comprò da William Underhill per sessanta sterline una residenza a Stratford, New Place, composta da "due granai, due giardini, due frutteti, con annessi". La casa, la più grande di Stratford a quei tempi, era stata infatti costruita da un eminente cittadino della generazione precedente, Sir Hugh Clopton[77]. L'acquisto testimonia i notevoli guadagni ottenuti da Shakespeare con l'attività teatrale.

Nell 1598 Shakespeare si trasferì nella diocesi di St. Helen's Bishopsgate. In questo stesso anno, Francis Meres pubblicò il Palladis Tamia, nel quale parlava di "un Ovidio risorto nel mellifluo Shakespeare", e aggiungeva che tra i drammaturghi inglesi era il migliore sia nella tragedia sia nella commedia, citando molti suoi titoli[76]. Sempre nel 1598 il Bardo partecipò come attore alla rappresentazione di Every Man in his Humour di Ben Jonson, nella parte di Kno'well, un vecchio gentiluomo[78]; nell'in-folio delle opere di Jonson del 1616, Shakespeare compariva infatti in cima alla lista degli attori[76].

Shakespeare divenne poi azionista dei The Lord Chamberlain's Men, acquisendo circa il 10% della compagnia la quale, soprattutto grazie a lui, era talmente popolare da far sì che, dopo la morte di Elisabetta I e l'incoronazione di Giacomo I (1603), il nuovo monarca la adottasse, e si fregiò così del titolo di The King's Men ("Gli uomini del re"); in questa compagnia Shakespeare ricoprì anche il ruolo di amministratore, oltre a quelli di drammaturgo e attore[79]. Vari documenti che registrano affari legali e transazioni economiche mostrano come la ricchezza di Shakespeare si fosse accresciuta molto nei suoi anni londinesi. Il 5 giugno 1607 sua figlia Susannah sposò il medico John Hall nella chiesa della Holy Trinity di Stratford[80].
Il ritorno a Stratford
Il monumento funerario di Shakespeare.

Intorno al 1611 si ritirò nella sua città natale, Stratford. L'11 settembre "Mr. Shackspere" figura sulla lista dei contribuenti che devono pagare l'imposta per la manutenzione delle strade reali[76]. In quello stesso anno firmò una petizione dei cittadini di Stratford che chiedeva alla Camera dei comuni di riparare le strade maestre[81][82]. Il 3 febbraio 1612 fu sepolto Gilbert, un fratello di Shakespeare[83]. A maggio Shakespeare fu convocato a Londra per testimoniare nella causa "Mountjoy-Bellott", che opponeva due fabbricanti di parrucche londinesi, Christopher Mountjoy e il genero Stephen Bellott. Gli atti del processo sono giunti fino a noi: al termine di quelli che contengono la deposizione di Shakespeare è presente la sua firma[84].

Agli inizi del 1613 morì l'ultimo fratello di Shakespeare, Richard[85]: degli otto figli di John Shakespeare rimanevano solo William e la sorella Joan[85]. Nel mese di marzo Shakespeare acquistò una casa a Londra per 140 sterline (di cui 80 in contanti); era l'ex portineria dell'abbazia dei Frati Neri (Blackfriars), non lontano dall'omonimo teatro[76]. A partire dal 1613 Shakespeare non produsse più alcunché[82]. Nel novembre 1614 trascorse diverse settimane a Londra insieme al genero John Hall[86].

Il 10 febbraio 1616 sua figlia Judith sposò Thomas Quiney[87]: quest'ultimo poco prima di sposarsi aveva messo incinta una ragazza di Stratford[88]. Il 25 marzo 1616 Shakespeare fece testamento: la maggior parte dei suoi beni andò alla figlia Susanna e al marito; all'altra figlia, Judith, lasciò alcune somme in denaro con clausole cautelative, mentre alla moglie lasciò "l'usufrutto della seconda camera da letto" nella casa a New Place; lasciò poi vari oggetti e piccole somme per l'acquisto di anelli ad alcuni conoscenti di Stratford e agli attori Richard Burbage, John Heminge e Henry Condell[89].
La tomba di William Shakespeare.

William Shakespeare morì il 23 aprile 1616; era rimasto sposato ad Anne fino alla fine. John Ward, un vicario di Stratford, mezzo secolo dopo raccontò che Shakespeare, dopo aver passato una serata in campagna con Michael Drayton e Ben Jonson, in cui bevve molto alcol, morì di una febbre contratta in quell'occasione[89]. È possibile che questa sia una delle numerose leggende relative alla vita del Bardo[89].

Fu sepolto nel coro della Holy Trinity Church, la chiesa parrocchiale di Stratford; questo privilegio non fu dovuto alla sua fama come scrittore ma al pagamento di una quota della decima della chiesa, 440 sterline. Su un muro nei pressi della sua tomba si trova un monumento, commissionato probabilmente dalla sua famiglia,[90]; è un busto che mostra Shakespeare nell'atto di scrivere. L'epitaffio sulla sua tomba recita:
(EN)

« Good friend, for Jesus' sake forbear,
To dig the dust enclosed here.
Blest be the man that spares these stones,
And cursed be he that moves my bones. »
	(IT)

« Caro amico, per l'amor di Gesù astieniti,
dallo smuovere la polvere qui contenuta.
Benedetto colui che custodisce queste pietre,
E maledetto colui che disturba le mie ossa »
(Epitaffio sulla tomba di W.Shakespeare)
Albero genealogico
	
	
	
	Richard Shakespeare
(1490–1561) 	
	Abigail Webb 	
	Robert Arden
(.1550..-1556) 	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	John Shakespeare
(circa 1531–1601) 	
	
	
	Mary Arden
(1537–1608) 	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	William Shakespeare
(1564-1616) 	
	Anne Hathaway
(1555/56-1623) 	
	Joan Shakespeare
(1569–1646) 	
	William Hart
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	John Hall
(1575-1635) 	
	Susanna Shakespeare
(1583-1649) 	
	Hamnet Shakespeare
(1585-1596) 	
	
	Judith Shakespeare
(1585-1662) 	
	Thomas Quiney 	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
	
John Barnard 	
	Elizabeth Hall
(1608-1670) 	
	Thomas Nash 	
	
	Thomas Quiney
(1620-1639) 	
	Shakespeare Quiney
(1616-1617) 	
	Richard Quiney
(1618-1639)
	
Opere
Exquisite-kfind.png 	Lo stesso argomento in dettaglio: Cronologia delle opere di Shakespeare.
The Plays of William Shakespeare, Sir John Gilbert, 1849.

L'opera poetica e drammaturgica di Shakespeare costituisce una parte fondamentale della letteratura occidentale ed è continuamente studiata e rappresentata in ogni parte del globo. La cronologia delle sue opere è incerta e rappresenta un argomento ancora dibattuto dagli studiosi[3][4][5]. Nel First Folio del 1623, redatto da John Heminges e Henry Condell, sono comprese le 36 opere teatrali di Shakespeare, elencate in base alla loro classificazione come tragedie, commedie e drammi storici[91].

Nessun'opera poetica di Shakespeare è stata inclusa nel First Folio. Alla fine del XIX secolo, Edward Dowden ha definito quattro delle ultime commedie shakespeariane, Pericle, principe di Tiro, La tempesta, I due nobili congiunti e Il racconto d'inverno, come romances e, anche se molti studiosi preferiscono chiamarle "tragicommedie", questo termine è spesso usato[92][93].

Nel 1896, Frederick S. Boas coniò il termine problem play, "drammi dialettici", per descrivere quattro scritti di Shakespeare, Tutto è bene quel che finisce bene, Misura per misura, Troilo e Cressida e Amleto[94]; il termine, nonostante sia dibattuto, rimane in uso, anche se Amleto viene definitivamente classificato come una tragedia[94][95]. Altre opere, attribuite talvolta al drammaturgo di Stratford, sono elencate come apocrife. Due sono le opere andate perdute, Cardenio e Pene d'amore vinte[94].
Opere teatrali
Talbot in battaglia nel Enrico VI, parte I.

Inizialmente, come era tradizione in età elisabettiana, Shakespeare collaborò con altri drammaturghi alla stesura delle sue prime opere[96]; tra queste vi sono Tito Andronico, della quale un drammaturgo di fine Seicento disse "egli si è limitato soltanto a perfezionare con il suo magistrale tocco uno o due dei personaggi principali"[97]. I due nobili congiunti, scritta in collaborazione con John Fletcher, e Cardenio, andata perduta, hanno una documentazione sull'attribuzione a Shakespeare precisa.

Le prime opere di Shakespeare furono incentrate su Enrico VI; Enrico VI, parte I, composto tra il 1588 e il 1592, potrebbe essere la prima opera di Shakespeare, sicuramente messa in scena, se non commissionata, da Philip Henslowe. Al successo della prima parte fanno seguito Enrico VI, parte II, Enrico VI, parte III e Riccardo III, costituendo a posteriori una tetralogia sulla guerra delle due rose e sui fatti immediatamente successivi; queste furono in diversa misura composte a più mani attingendo copiosamente dalle Cronache di Raphael Holinshed, ma sempre più segnate dallo stile caratteristico del drammaturgo, descrivendo i contrasti tra le dinastie York e Lancaster, conclusisi con l'avvento della dinastia Tudor da cui discendeva l'allora regnante Elisabetta I. Nel suo insieme, prima ancora che celebrazione della monarchia e dei meriti del suo casato, la tetralogia appare come un appello alla concordia civile[98].
Incisione da una scena de La bisbetica domata, atto IV, scena III.

Molte opere risalenti al primo periodo della carriera di Shakespeare furono influenzate dalle opere di altri drammaturghi elisabettiani, in particolare Thomas Kyd e Christopher Marlowe, dalle tradizioni del dramma medievale e dalle opere di Seneca[99][100]. Di datazione controversa, ma collocabili prima delle opere della maturità, sono un piccolo gruppo di commedie, in cui è forte l'influenza dell'eufuismo e dei testi dei letterati rinascimentali e alle ambientazioni italiane. Di questo periodo fanno parte I due gentiluomini di Verona, La commedia degli errori, in cui vi sono elementi riconducibili ai modelli classici, e La bisbetica domata, derivante probabilmente da un racconto popolare[101][102].

Dal 1594, la peste e l'inasprirsi della censura provocarono la scomparsa di molte compagnie, mentre nacquero nuove realtà teatrali, come The Lord Chamberlain's Men, di cui fece parte come autore e attore. L'abilità del drammaturgo di identificare i temi più richiesti e il suo talento nella riscrittura dei copioni perché non incappassero nei tagli del Master of the Revels gli assicurarono in questo periodo una rapida ascesa al successo. Le prime commedie shakespeariane, influenzate dallo stile classico e italiano, con strette trame matrimoniali e precise sequenze comiche, dal 1594 cedono il passo all'atmosfera romantica, con toni a volte più scuri e propri di una tragicommedia[103].

In tutte le opere di questa fase è presente il wit, gioco letterario basato sulle sottigliezze lessicali. Shakespeare riesce a rendere strumenti espressivi i giochi di parole, gli ossimori, le figure retoriche, che non sono mai fini a sé stessi, ma inseriti a creare voluti contrasti tra l'eleganza della convenzione letteraria e i sentimenti autentici dei personaggi[104]. Questo periodo caratterizzato quindi da commedie romantiche ha inizio tuttavia con una tragedia, Romeo e Giulietta, una delle opere più note di Shakespeare, proseguendo poi con Sogno di una notte di mezza estate, che contiene diversi elementi inediti nelle opere del bardo come la magia e le fate, e Il mercante di Venezia[105][106]. Completano le opere di questa fase degli scritti shakespeariani l'ingegno e i giochi di parole di Molto rumore per nulla[107] la suggestiva cornice rurale di Come vi piace, la vivace allegria de La dodicesima notte e Le allegre comari di Windsor[108].

Negli stessi anni nacque la seconda serie di drammi storici inglesi; dopo la lirica Riccardo II, scritta quasi interamente in versi, Shakespeare presentò, alla fine del XVI secolo, alcune commedie in prosa, come Enrico IV, parte I e II ed Enrico V. L'ultimo scritto di questo periodo fu Giulio Cesare, basato sulla traduzione di Thomas North delle Vite parallele di Plutarco[109]. La produzione di opere storiche riguardanti le origini della dinastia regnante andò di pari passo con il successo suscitato da tale genere. Edoardo III, attribuibile a Shakespeare solo in parte, offre un esempio positivo di monarchia, contrapposto a quello del Riccardo III. Re Giovanni, abile riscrittura shakespeariana di un copione pubblicato nel 1591, narra di un monarca instabile e tormentato e dei discutibili personaggi che lo circondano. In queste opere i suoi personaggi divennero più complessi e teneri, mentre si passa abilmente tra scene comiche e serie, tra prosa e poesia, raggiungendo una notevole varietà narrativa. Fu determinante per il successo dei drammi l'introduzione di personaggi fittizi a cui il pubblico si affezionò, come Falstaff[110].
Hamlet et Horatio au cimetière, Eugène Delacroix, 1839.

Nei primi anni del XVII secolo, Shakespeare scrisse quelle che verranno definite da Frederick S. Boas problem play, i "drammi dialettici" che segnano un nuovo modo di intendere la rappresentazione, in cui i personaggi esprimono compiutamente le contraddizioni umane, dando voce alle problematiche di un'epoca che si è ormai distaccata completamente dagli schemi medioevali; di queste fanno parte Tutto è bene quel che finisce bene, Misura per misura, Troilo e Cressida e alcune tra le sue tragedie più note, come Amleto[94][111]; l'eroe di quest'ultima è probabilmente il personaggio shakespeariano più conosciuto, discusso e studiato, soprattutto per il suo famoso monologo "To be, or not to be"[112]. Shakespeare inoltre ha probabilmente scritto parte della scena VI di Sir Tommaso Moro, frutto della mano di almeno cinque diversi autori, mai rappresentato e stampato soltanto nel 1814[113].

Il 1603 segna una svolta storica per il teatro inglese; salito al trono, Giacomo I promuove un nuovo impulso delle arti sceniche, avocando a sé la migliore compagnia dell'epoca, i Chamberlain's Men, che da quel momento si chiameranno The King's Men. A Giacomo I, Shakespeare dedicò alcune delle sue opere maggiori, scritte per l'ascesa al trono del sovrano scozzese, come Otello, Re Lear e Macbeth, la più breve e più complessa delle tragedie di Shakespeare[114]. A differenza dell'introverso Amleto, il cui errore fatale è l'esitazione, gli eroi di queste tragedie come Otello e Re Lear furono sconfitti da affrettati errori di giudizio[115]; le trame di queste opere fanno spesso perno su questi errori fatali, che sovvertono l'ordine e distruggono l'eroe e i suoi cari[116]. Le tre ultime tragedie, che risentono della lezione di Amleto, sono drammi che restano aperti, senza ristabilire un ordine ma generando piuttosto ulteriori interrogativi. Ciò che conta non è l'esito finale, ma l'esperienza. Ciò a cui si dà maggiore importanza è l'esperienza catartica dell'azione scenica, piuttosto che la sua conclusione.
Incisione de La tempesta, atto I, scena I, basata su un dipinto di George Romney.

Le sue ultime grandi tragedie contengono alcune delle più note poesie di Shakespeare e sono state considerate le migliori da Thomas Stearns Eliot[117]. I drammi di argomento classico sono l'occasione per affrontare il tema politico, calato nella dimensione della storia antica ricca di corrispondenze con la realtà britannica. In Antonio e Cleopatra l'utilizzo di una scrittura poetica sottolinea la grandiosità del tema, le vicissitudini storiche e politiche dell'impero romano. Coriolano è invece occasione per affrontare il tema del crollo dei potenti, l'indagine sui vizi e sulle virtù, dando voce a una intera comunità come in una sorta di coro. Timone d'Atene, probabilmente scritto in collaborazione con Thomas Middleton, contiene allo stesso tempo la coscienza dei rischi di un individualismo moderno e la denuncia della corruzione e del potere dell'oro[117].

Negli ultimi anni della produzione shakespeariana, il mondo del teatro londinese subisce un cambiamento sensibile; il pubblico aristocratico e della nuova borghesia agiata non frequenta più i grandi anfiteatri, ma teatri più raccolti come il Blackfriars. Le richieste di tale pubblico andavano più nella direzione dell'intrattenimento che non del coinvolgimento nella rappresentazione; alcuni commentatori hanno visto questo cambiamento di umore come prova di una più serena visione della vita da parte di Shakespeare[118]. Il Bardo, sempre attento ai cambiamenti del gusto e della sensibilità dei suoi spettatori, produce dei nuovi drammi, i cosiddetti romances, "drammi romanzeschi", tornando in parte agli scritti romantici e alle tragicommedie; nascono dunque Pericle, principe di Tiro, Cimbelino, Il racconto d'inverno, La tempesta e I due nobili cugini.

A differenza delle tragedie degli anni precedenti, queste spesso terminano con la riconciliazione e il perdono di errori potenzialmente tragici[118][119]. In Enrico VIII, l'ultimo grande rifacimento di un dramma storico già in cartellone per le compagnie rivali, Shakespeare, aiutato probabilmente da Fletcher, arricchiva e perfezionava la vicenda, riprendendo i temi della produzione precedente, dalla cronaca storica e nazionale al dramma morale, riprendendo lo stile dell'età elisabettiana nel momento in cui quell'epoca era giunta al termine[120]. Shakespeare abolisce le tre unità aristoteliche dalle proprie opere teatrali.
Elenco delle opere teatrali di Shakespeare

Tragedie

    Tito Andronico (1589-1593)
    Romeo e Giulietta (1594-1596)
    Giulio Cesare (1599)
    Amleto (1600-1602)
    Troilo e Cressida (1601)
    Otello (1604)
    Re Lear (1605-1606)
    Timone di Atene (1605-1608)
    Macbeth (1605-1608)
    Antonio e Cleopatra (1607)
    Coriolano (1607-1608)
    Cimbelino (1609)

	

Commedie

    I due gentiluomini di Verona (1590-1595)
    La commedia degli errori (1592)
    La bisbetica domata (1593)
    Pene d'amore perdute (1593-1596)
    Il mercante di Venezia (1594-1597)
    Sogno di una notte di mezza estate (1595)
    Molto rumore per nulla (1598-1599)
    Come vi piace (1599-1600)
    La dodicesima notte (1599-1601)
    Le allegre comari di Windsor (1599-1601)
    Tutto è bene quel che finisce bene (1602-1603)
    Misura per misura (1603)
    Pericle principe di Tiro (1607-1608)
    La tempesta (1611)
    Il racconto d'inverno (1610-1611)

	

Drammi storici

    Enrico VI, parte I (1588-1590)
    Enrico VI, parte II (1588-1592)
    Enrico VI, parte III (1588-1592)
    Riccardo III (1591-1592)
    Riccardo II (1595)
    Enrico V (1598-1599)
    Enrico IV, parte I (1597)
    Enrico IV, parte II (1598)
    Enrico VIII (1612-1613)
    Re Giovanni (1590-1597)

	

Opere perdute

    Pene d'amore vinte
    Cardenio

Rappresentazioni teatrali
Gli interni del Globe Theatre nella ricostruzione del 1997.

Non è chiaro per quali compagnie teatrali Shakespeare scrisse le sue prime opere; il frontespizio dell'edizione del 1594 del Tito Andronico rileva che la tragedia è stata messa in scena da tre gruppi di attori diversi[121]. Dopo la peste del 1592-1593, le opere di Shakespeare vennero affidate alla propria compagnia, The Lord Chamberlain's Men, che si esibiva presso il The Theatre e il The Curtain di Shoreditch[122]. Quando la compagnia si trovò in conflitto con il proprietario del The Theatre, con conseguente riduzione del pubblico del teatro, Richard Burbage, capo dei The Lord Chamberlain's Men, per salvare l'investimento fatto, decise di abbattere la struttura e utilizzare il legno rimanente per costruire il Globe Theatre[123]. Il "Globe" venne aperto nell'autunno del 1599; una dei primi copioni rappresentati nel nuovo teatro fu Giulio Cesare, mentre negli anni successivi vennero messe in scena alcune delle maggiori opere shakespeariane, tra cui Amleto, Otello e Re Lear.

Nel 1603, i The Lord Chamberlain's Men entrarono nei favori di Re Giacomo I e cambiarono nome in King's Men; anche se le loro rappresentazioni non furono regolari e continue nel tempo, riuscirono a esibirsi sette volte a corte tra il 10 novembre 1604 e il 31 ottobre 1605[124]. Dal 1608 si spostarono al Blackfriars Theatre in inverno (era infatti un teatro coperto) e al Globe, che venne distrutto da un incendio accidentale il 29 giugno 1613 mentre era in corso la rappresentazione dell'Enrico VIII[125], in estate[126]. Le scenografie interne, combinate con le elaborate maschere della moda giacobina, permisero a Shakespeare di introdurre dispositivi scenici più complessi[127].

Tra gli attori della compagnia di Shakespeare vi erano Richard Burbage, William Kempe, Henry Condell e John Heminges. Burbage svolgeva il ruolo di primo attore nelle prime rappresentazioni delle opere di Shakespeare, tra cui Riccardo III, Amleto, Otello e Re Lear[128]. Il popolare attore comico William Kempe ricoprì il ruolo del servo Pietro in Romeo e Giulietta e di Dogberry in Molto rumore per nulla, oltre ad altri personaggi[129][130]. Alla fine del XVI secolo venne sostituito da Robert Armin, che fu Pietraccia in Come vi piace e il Fool in Re Lear[131].
Opere poetiche
Frontespizio originale dei Sonetti.

Negli anni dal 1592 al 1594 a Londra infuriò la peste, provocando la chiusura dei teatri. Shakespeare, nell'attesa di riprendere la sua attività sul palcoscenico, scrisse due poemi di diverso stile ma entrambi dedicati a Henry Wriothesley, III conte di Southampton; Venere e Adone, pubblicato nel 1593, fu ristampato numerose volte ed ebbe un notevole seguito; il ratto di Lucrezia, registrato l'anno seguente, ebbe un successo molto inferiore[132] Influenzate da Le metamorfosi di Ovidio[133], le opere, caratterizzate da forti tematiche erotiche, mostrano il senso di colpa e la confusione morale che derivano dalla lussuria incontrollata[134].

Negli anni seguenti Shakespeare continuò occasionalmente a scrivere poemi e sonetti, perlopiù diffusi nella cerchia delle sue amicizie. Nel 1609 l'editore Thomas Thorpe stampò senza il consenso dell'autore Sonnets, una raccolta di 154 sonetti del Bardo. Scritti prevalentemente tra il 1593 e il 1595, i sonetti rappresentano l'unica opera autobiografica di Shakespeare, da considerarsi anche come libro filosofico colmo di implicazioni meditative[135]. La critica ha suddiviso sommariamente la raccolta in due parti: la prima è dedicata a un non meglio specificato fair friend ("bell'amico", sonetti 1-126), la seconda a una dark lady ("donna misteriosa", sonetti 127-154); tra questi possiamo poi individuare la sequenza del "poeta rivale" (sonetti 76-86)[136].

Un terzo poema narrativo, A Lover's Complaint, attribuito a Shakespeare dalla maggior parte degli studiosi, venne stampato e inserito nella prima edizione dei Sonetti nel 1609[137][138]. Nel 1599, due prime stesure dei sonetti 138 e 144 vennero incluse ne Il pellegrino appassionato, pubblicato sotto il nome di Shakespeare ma senza il suo permesso[137] La fenice e la tortora, pubblicato in appendice a Love's Martyr, un poema di Robert Chester, è conosciuto come uno dei suoi lavori più oscuri e ha portato a molti conflitti interpretativi[139].[140].

    Sonetti (1591-1604)
    Venere e Adone (1592–1593)
    Lo stupro di Lucrezia (1594)
    A Lover's Complaint (1595-1596)
    Il pellegrino appassionato (1599)
    La fenice e la tortora (1600-1601)

Opere apocrife
Facsimile di una pagina del Sir Tommaso Moro scritta dalla 'Mano D', considerata l'unico esempio pervenutoci della scrittura del Bardo.

Nel corso degli anni, un gruppo di opere teatrali e poetiche è stato talvolta attribuito a Shakespeare, anche se il dibattito sulla paternità di queste opere al Bardo è ancora aperto. Questa incertezza è dovuta alla mancanza di alcune opere all'interno del First Folio e del Palladis Tamia di Francis Meres. Tra questi vi sono Arden of Feversham, dramma del 1592 attribuito in parte a Shakespeare, che lo mise in scena almeno una volta insieme ai The Lord Chamberlain's Men[141], Edoardo III, opera edita anonimamente nel 1596, scritta almeno in parte, secondo gli studiosi, da Shakespeare[142], Locrine, pubblicata nel 1595 con la scritta "Appena redatta, supervisionata e corretta da WS"[143], Sir John Oldcastle, edita nel 1600, per la quale Shakespeare fu indicato subito come l'autore (il diario di Philip Henslowe riporta invece che questa fu opera di altri quattro scrittori), Thomas Lord Cromwell, che venne data alle stampe nel 1602 e alla quale, secondo moderni studi, il Bardo non contribuì alla stesura[144] e To the Queen, poesia ritenuta l'epilogo di Come vi piace.

The London Prodigal venne stampata nel 1605 sotto il nome di Shakespeare, anche se, secondo alcuni studiosi, manca di alcuni elementi tipici delle opere shakespeariane[144], mentre The Puritan, A Yorkshire Tragedy e The Second Maiden's Tragedy, pubblicate rispettivamente nel 1607, nel 1608 e nel 1611 e attribuite a "W.S.", vennero in seguito ritenute tutte di Thomas Middleton[144]. Degli scritti apocrifi del Bardo vi sono anche The Birth of Merlin, pubblicata nel 1662 come opera del Bardo e di William Rowley ma scritta probabilmente nel 1622, sei anni dopo la morte di Shakespeare[145], e Sir Tommaso Moro, dramma incappato subito nella censura che ne impose numerosi tagli; tre delle pagine di quest'opera possono essere state scritte da Shakespeare e rappresentare quindi, l'unico documento autografo del Bardo (fatta eccezione per le firme poste su alcuni documenti) arrivato in età contemporanea[146].

Alcune sono le opere attribuite a Shakespeare andate perdute; Cardenio (The History of Cardenio) è una commedia messa in scena dai King's Men nel 1613. Il libraio Humphrey Moseley inserì l'opera nel 1653 nello Stationers' Register, attribuendola a Shakespeare e a John Fletcher. Il contenuto della commedia, la cui esistenza è attesta da diversi documenti, non è conosciuto, ma era probabilmente basato sulle disavventure che coinvolgevano il personaggio Cardenio del Don Chisciotte[147]. Nel Palladis Tamia, Meres inserì nella lista di opere di Shakespeare Pene d'amore vinte (Love's Labour's Won); alcuni lo ritengono un lavoro a noi non giunto, altri considerano la citazione di Meres un titolo alternativo di una commedia del Bardo a noi giunta[148]. Alcuni studiosi ipotizzano inoltre la pubblicazione di Ur-Hamlet, una prima versione di Amleto[144].
Edizioni e pubblicazioni
Frontespizio del First Folio

A differenza del suo contemporaneo Ben Jonson, Shakespeare non ha partecipato alla redazione e pubblicazione delle sue opere. Infatti, fatta eccezione per due poemetti giovanili (Venere e Adone e Lo stupro di Lucrezia), il Bardo non si è mai curato di dare alle stampe le proprie opere; d'altra parte a quel tempo non vi era interesse a farlo, poiché le opere teatrali erano di proprietà della compagnia e pubblicarle avrebbe significato mettere nelle mani di compagnie rivali i propri copioni. I testi esistenti sono solitamente trascrizioni effettuate dopo le prime rappresentazioni oppure provengono direttamente dal manoscritto autografato dello scrittore o dagli stessi copioni[149].

Le prime stampe furono destinate a un pubblico popolare e le copie erano fatte senza notevoli accorgimenti estetici. Il formato utilizzato è chiamato in quarto, le cui specifiche pagine sono ottenute piegando i fogli stampati in quattro parti; talvolta le pagine non erano ordinate correttamente. La seconda edizione venne destinata a un pubblico più agiato, comportando quindi una maggiore importanza alla presentazione; per questa stampa vennero utilizzati fogli singoli (folio)[150].

Nel 1598 Francis Meres pubblicò Palladis Tamia, primo resoconto critico delle opere di Shakespeare di natura enciclopedica, importante per la ricostruzione della cronologia dei drammi shakespeariani[151]. Mr. William Shakespeare's Comedies, Histories & Tragedies, conosciuta comunemente come First Folio, fu la prima raccolta delle opere di Shakespeare e venne pubblicata nel 1623 a cura di John Heminges e Henry Condell; questa contiene 36 testi, di cui 18 stampati per la prima volta, elencati come tragedie, commedie e drammi storici[91]. Il First Folio, che non comprende né poesie né poemi, rappresenta la sola fonte attendibile per circa venti opere e comunque una fonte molto importante anche per molte di quelle già in precedenza pubblicate[91][152]. Due opere non sono incluse nel First Folio, I due nobili congiunti e Pericle, principe di Tiro, tuttavia sono comunque accettate come parte del canone shakespeariano, dal momento che numerosi studiosi hanno concordato sul notevole contributo di Shakespeare sulla loro composizione[153].

La ricerca dei testi originali di Shakespeare è diventata una delle principali preoccupazioni degli editori moderni. Refusi, errori di battitura, interpretazioni sbagliate del copista, dimenticanze di versi sono presenti nell'in quarto e il primo folio. Inoltre il drammaturgo spesso scriveva utilizzando ortografie diverse anche per la stessa parola, aggiungendo alla confusione della trascrizione; gli studiosi devono dunque ricostruire i testi originali ed eliminandone gli errori[154]. Critici moderni credono che lo stesso Shakespeare abbia rivisto le sue composizioni nel corso degli anni, facendo così coesistere due versioni differenti di una determinata opera. Per arrivare a un testo accettabile, gli editori devono scegliere tra la prima e la versione rivista, che è generalmente più "teatrale"; in passato, gli editori risolvevano la questione con la fusione dei testi, ma i critici ora ammettono che questo processo è contrario alle intenzioni di Shakespeare[155].
Stile
The Quarrel of Oberon and Titania, Joseph Noel Paton, 1849.

Le prime opere di Shakespeare vennero scritte seguendo lo stile convenzionale dell'epoca, utilizzando un linguaggio stilizzato che non sempre è funzionale ai personaggi e alle opere[156]. La poesia si basa su estese ed elaborate metafore e il linguaggio è spesso retorico, scritto appositamente per declamare piuttosto che per parlare[157]. Ben presto, però, Shakespeare cominciò ad adeguare lo stile tradizionale ai propri fini, riuscendo a coniugare le convenzioni e la scrittura del passato alle esigenze del pubblico; nel periodo della pubblicazione di Romeo e Giulietta, probabilmente il migliore esempio di mescolanza dei due stili, di Riccardo II e di Sogno di una notte di mezza estate, Shakespeare aveva iniziato a scrivere una poesia più naturale e scorrevole, in cui comico e tragico coesistono nello stesso testo[158], relazionando le metafore e le figure retoriche alle esigenze dell'opera[159]. L'originalità di Shakespeare non era negli intrecci, ma nell'ampiezza di respiro con cui faceva propri gli apporti più diversi[158].

La forma poetica standard utilizzata da Shakespeare sono i blank verse, mutuato nella letteratura inglese dalla tradizione classica tra XIII e XIV secolo e adottato anche da Christopher Marlowe; questo è composto da un sistema giambico a cinque accenti (pentametro giambico). Questo significava che i suoi versi, costituiti solitamente da dieci sillabe, lasciando l'accento su ogni seconda sillaba, non erano in rima; tuttavia le frasi tendono a coincidere con le righe, aumentando il rischio di una lettura monotona[160]. Il blank verse delle sue prime opere è piuttosto diverso da quello dei suoi lavori più maturi, riuscendo a modificare il ritmo delle sue opere, dando così maggiore forza e flessibilità importanza ai propri versi[161].

Dopo Amleto, Shakespeare modificò ulteriormente il suo stile poetico, in particolare nei passaggi più emotivi delle tragedie, sottolineando inoltre l'illusione del teatro[162]. Il critico letterario A.C. Bradley ha descritto questo stile come "più concentrato, veloce, vario e meno regolare nella costruzione, non di rado contorta o ellittica"[163]. Nell'ultima fase della sua carriera, Shakespeare adottò molte tecniche letterarie per raggiungere questi effetti; tra queste vi sono enjambement, pause irregolari e notevoli variazioni nella struttura della frase e nella lunghezza dei versi, riuscendo a coinvolgere maggiormente il pubblico[164]. Le opere della maturità, con le variazioni della sequenza cronologica degli eventi e i colpi di scena nella trama, sono invece caratterizzate da frasi lunghe e brevi in sequenza, dall'inversione tra oggetto e soggetto e dall'omissione di parole, creando così maggiore spontaneità[165]. Shakespeare fu in grado di combinare il suo genio poetico con un senso pratico del teatro[166], strutturando le trame delle sue opere per creare vari centri di interesse e per mostrare diversi possibili punti di vista, senza schemi preordinati[167].
Fonti letterarie
Geoffrey Chaucer, padre della letteratura inglese, a cui Shakespeare attinse per Troilo e Cressida e Due nobili cugini.

La grande maggioranza dei lavori di Shakespeare sono rielaborazioni di opere precedenti; inoltre, non raro è il caso in cui Shakespeare attinga a gruppi separati di narrazioni per intrecciarle tra loro[168]. Il primo punto di riferimento sono evidentemente le opere dei contemporanei[76], in particolare le opere del teatro elisabettiano. Alcuni esempi di opere utilizzate come fonte d'ispirazione sono i romances Rosalynde di Thomas Lodge per Come vi piace, Pandosto o il trionfo del tempo di Robert Greene per Il racconto d'inverno, Arcadia di Philip Sidney per Re Lear, I due gentiluomini di Verona e Come vi piace, oltre alle opere di autori stranieri riproposte da autori inglesi, come The tragical History of Romeus and Juliet di Arthur Brooke, riproposizione di una novella di Matteo Bandello rifacentesi a quella omonima di Luigi da Porto, per Romeo e Giulietta o il romanzo pastorale Diana Enamorada di Jorge de Montemayor, tradotto in inglese da Bartolomew Yong, per I due gentiluomini di Verona e per Sogno di una notte di mezza estate[76]. Anche Geoffrey Chaucer venne utilizzato da Shakespeare per Troilo e Cressida e Due nobili cugini.

Per i drammi storici la fonte principale sono le imponenti compilazioni cronologiche degli storici Tudor[76]. La prima opera utilizzata da Shakespeare per i suoi drammi storici fu The Union of the Two Noble and Illustre Families of Lancastre and Yorke di Edward Hall, tuttavia "ben presto Shakespeare avrebbe abbandonato l'opera di Hall a favore delle più ricche e pittoresche Chronicles of England, Scotland and Ireland di Raphael Holinshed"[76]. Oltre che ai drammi storici, queste cronache fornirono spunti importanti anche per Macbeth, Cimbelino e Re Lear. Sia Hall sia Holinshead hanno spesso attinto dalla Anglicae Historiae Libri XXVI dei Polidoro Virgili[76]. Altre opere storiche certamente utilizzate da Shakespeare furono la Historia Regum Britanniae redatta in latino da Goffredo di Monmouth nel 1130 e poi ripresa da altri autori compreso Holinshed[76], utilizzata per Re Lear e Cimbelino, e le Gesta Danorum di Saxo Grammaticus, fonte principale dell'Amleto.

Numerose sono le riproposizioni di storie e tematiche presenti nella novellistica italiana; tuttavia è probabile che Shakespeare sia arrivato a conoscenza di tali storie solo attraverso la mediazione di traduzioni e adattamenti francesi e inglesi[76]. Le novelle di Matteo Bandello furono utilizzate per Romeo e Giulietta, Molto rumore per nulla e La dodicesima notte, mentre alcuni spunti del Decameron di Giovanni Boccaccio sono rintracciabili in Tutto è bene quel che finisce bene e nel Cimbelino[76]. La traduzione inglese delle 100 novelle degli Hecatommithi di Giambattista Giraldi Cinzio servì a Shakespeare per alcuni elementi di Misura per misura e una novella in particolare fu la fonte principale dell'Otello[169] Il Pecorone di Giovanni Fiorentino servì per Le allegre comari di Windsor e per Il mercante di Venezia. La novella Le piacevoli notti di Gianfrancesco Straparola servì anch'essa per Le allegre comari di Windsor. La traduzione inglese di George Gascoigne de I suppositi di Ludovico Ariosto servì per La bisbetica domata. Gl'ingannati, una commedia italiana allestita a Siena dall'Accademia degli Intronati nel 1531 e stampata a Venezia nel 1537, fornì la guida principale per la vicenda amorosa de La dodicesima notte. La traduzione inglese di Thomas Hoby de Il Cortegiano di Baldassare Castiglione fu certamente letta da Shakespeare, attingendoci per Molto rumore per nulla[76].
Bronzo di Shakespeare a Verona.

Shakespeare probabilmente non conosceva il greco, tuttavia aveva studiato il latino e letto i classici come Seneca alla King's New School di Stratford, non c'è da stupirsi pertanto che molti spunti delle sue opere provengono da autori antichi. Le Vite parallele di Plutarco fornirono la fonte principale del Giulio Cesare, Antonio e Cleopatra, Coriolano e del Timone d'Atene; non conoscendo il greco è probabile che Shakespeare abbia utilizzato la traduzione di Thomas North Plutarch's Lives of the noble Grecians and Romans stampata nel 1579 e nel 1595. I Menaechmi di Plauto servirono invece come spunto per La commedia degli errori e La dodicesima notte; la Mostellaria servì invece per La bisbetica domata. Le tragedie di Seneca fornirono alcuni elementi del Tito Andronico[76]. Ovidio era il modello dichiarato dei due poemetti giovanili di Shakespeare, Venere e Adone e Lo stupro di Lucrezia. Le Metamorfosi riecheggiano anche in Tito Andronico, La commedia degli errori, Le allegre comari di Windsor, Sogno di una notte di mezza estate (con la vicenda di Piramo e Tisbe), Troilo e Cressida e La tempesta[76].
Temi del teatro di Shakespeare

Sono temi ricorrenti nel teatro di Shakespeare: l'amore (passione disperata in Otello, passione sensuale in Romeo e Giulietta), la lotta per il potere, la morte, il carattere illusorio e la fugacità della vita, la precarietà dell'esistenza con i frequenti motivi dell'oscura presenza della morte e del dubbio che sembrano dominare il cammino terreno dell'uomo (si pensi al celeberrimo monologo di Amleto "Essere o non essere, questo è il problema", scritto nella prima scena del terzo atto). Il tema della lotta per il potere è frequente (Amleto, Macbeth, Re Lear) anche per il fatto che l'autore vive in un'epoca in cui predomina la monarchia assoluta che, se da una parte può assicurare l'ordine e la prosperità, dall'altra crea grande brama di potere e di potenza, nonché rivalità, invidie, gelosie.

Altri temi fondamentali sono la presentazione dei sentimenti e degli stati d'animo umani nella loro varietà e complessità, senza escludere i problemi morali e psicologici nonché gli stati anomali della mente quali le contraddizioni nel comportamento, l'inquietudine, la follia (quest'ultima presente, ad esempio, in Amleto). Dalla tradizione popolare e medievale Shakespeare accoglie poi la dimensione fantastica e irrazionale (gli spettri in Amleto e Macbeth, le streghe in Macbeth, i folletti in La Tempesta, ecc.). Tali figure soprannaturali rappresentano le angosce e le colpe insite nell'animo umano. L'"eroe" si presenta come una figura complessa che resta tale e spesso esce moralmente nobilitata anche dopo drammatici conflitti di coscienza ed una sconfitta subita ad opera degli eventi.

Il fato nella tragedia classica era una forza soprannaturale, superiore anche agli dei, capace di determinare la sorte degli uomini. Nel teatro di Shakesperare esso non è più presente in quanto cede il posto al carattere, alle libere scelte e ai conflitti interiori dell'individuo. Quanto alle figure femminili, esse assumono una notevole importanza: sono dotate di autonomia e di forte individualità. I loro caratteri e i loro comportamenti sono diversi: ad esempio la tenera Giulietta (Romeo e Giulietta), l'innocente Desdemona (Otello), l'intelligente Porzia (Il mercante di Venezia). Altre invece sono coinvolte nella lotta per il potere come la sinistra Lady Macbeth (Macbeth) o le due perfide figlie di Re Lear.

Il drammaturgo inglese da una parte è figlio del Rinascimento in quanto nelle sue opere interpreta l'uomo che afferma se stesso, la propria creatività e razionalità (antropocentrismo) contro i limiti posti dalla realtà e dal destino; d'altra parte egli è anche esponente della nuova sensibilità del barocco in quanto evidenzia le lacerazioni di coscienza dell'individuo, l'incertezza degli ideali, la mutevolezza della sorte, il mistero insondabile della vita accompagnato da un senso di smarrimento esistenziale. I drammi di Shakespeare si interrogano quindi sull'identità dell'uomo, sull'assurdità della vita, sui misteri profondi e inconfessabili dell'animo umano, senza però giungere ad una verità unica capace di eliminare ansie e insicurezze. In Shakespeare troviamo poi un dubbio radicale, cioè se la vita, oltre ad essere breve, fragile e minacciata dalla continua presenza della morte, sia anche un sogno, un'illusione: ne sono testimonianza due celebri affermazioni, una nel Macbeth (V, 5) ed una ne La Tempesta (IV, 1).

Macbeth sostiene che "la vita è solo un'ombra che cammina, un povero commediante che si pavoneggia e si dimena per un'ora sulla scena e poi cade nell'oblio: la storia raccontata da un idiota, piena di rumore e di foga, che non significa nulla". Nella seconda opera citata, il principe Prospero dice: "noi siamo fatti della stessa sostanza dei sogni e la nostra breve vita è cinta di sonno". I personaggi del drammaturgo inglese tuttavia lasciano aperta la questione in quanto non forniscono una risposta definitiva a questa domanda contenente un'idea ricorrente nell'età barocca: si pensi al Don Chisciotte di Cervantes (realtà-illusione) e al capolavoro La vita è sogno del grande drammaturgo spagnolo Pedro Calderón de la Barca.[170][171]
Fortuna
Statua di Shakespeare, opera di John Massey Rhind, situata presso il Carnegie Museums di Pittsburgh.

Durante la sua vita, benché non fosse venerato e apprezzato come dopo la morte, Shakespeare ricevette comunque numerose lodi per i suoi lavori[172]. Nel 1598, Francis Meres lo ha inserito in un gruppo di scrittori inglesi, definiti come "i più eccellenti"[173]. Gli autori del Parnassus del St John's College di Cambridge lo paragonarono a Geoffrey Chaucer, a John Gower e a Edmund Spenser[174]. Anche Ben Jonson, nel First Folio, dimostrò apprezzamento per le sue opere.

Tra la restaurazione inglese e la fine del XVII secolo, l'apprezzamento per le idee e i modelli classici fece sì che i critici del tempo apprezzavano John Fletcher e Ben Jonson piuttosto che Shakespeare[175]. Thomas Rymer, ad esempio, criticò il drammaturgo per la sua combinazione di comico e tragico; tuttavia, il poeta e critico John Dryden aveva grande considerazione di Shakespeare, dicendo di Jonson, "Lo ammiro, ma amo Shakespeare"[176]. Per alcuni decenni, il giudizio di Rymer non fu largamente diffuso, ma nel corso del XVIII secolo, i critici cominciarono a considerare l'importanza e il genio del Bardo. Una serie di critiche letterarie sulle sue opere, in particolare quella di Samuel Johnson del 1765 e di Edmond Malone del 1790, ha contribuito alla sua crescente reputazione[177]. Nel 1800, Shakespeare divenne poeta nazionale[178]. Tra il XVIII e il XIX secolo, la sua fama si diffuse anche all'estero; tra coloro che hanno apprezzato le sue opere vi sono Voltaire, Goethe, Stendhal e Victor Hugo[179].

Durante l'età romantica, venne ulteriormente riconosciuta l'importanza dei lavori di Shakespeare; venne elogiato dal poeta e filosofo Samuel Taylor Coleridge, mentre il critico Wilhelm August von Schlegel tradusse le sue opere nello spirito del romanticismo tedesco[180]. Nel XIX secolo, l'ammirazione critica per il genio di Shakespeare spesso scivolava in eccessi e nell'adulazione[181][182]; i vittoriani misero in scena le sue opere in modo sontuoso e su larga scala[183]. George Bernard Shaw definì il culto di Shakespeare come bardolatry ("bardolatria"), ritenendo che il nuovo naturalismo di Ibsen avesse fatto diventare le opere shakespeariane obsolete[184].

La rivoluzione modernista nelle arti del XX secolo utilizzò con entusiasmo i suoi testi al servizio del Avanguardia. Gli espressionisti in Germania e i futuristi a Mosca organizzarono alcune rappresentazioni delle sue commedie; anche Bertolt Brecht mise in scena il suo teatro epico, influenzato dalle opere di Shakespeare. Il poeta e critico TS Eliot, insieme a G. Wilson Knight e al New Criticism, sostenne la necessità di una lettura più attenta di opere di Shakespeare. Negli anni cinquanta, nuovi approcci critici hanno aperto la strada a studi post-moderni sul bardo. Negli anni ottanta, le sue opere cominciarono a essere utilizzate per nuovi movimenti come lo strutturalismo, il femminismo, il New Historicism, gli studi afro-americani e queer[177][185].
Influenza
Macbeth Consulting the Vision of the Armed Head, Henry Fuseli, 1793–94.
Exquisite-kfind.png 	Lo stesso argomento in dettaglio: Influenza di Shakespeare.

I lavori di Shakespeare hanno avuto una profonda influenza sul teatro e sulla letteratura successiva. In particolare, Shakespeare ampliò il potenziale drammatico della caratterizzazione dei personaggi, dell'intreccio e del linguaggio[186]. Ad esempio, i monologhi erano generalmente utilizzati per fornire informazioni sui personaggi o gli eventi; Shakespeare, invece, li utilizzò per esplorare la mente dei personaggi[187].

Le sue opere influenzarono profondamente anche la letteratura poetica successiva. La poesia romantica tentò di far rivivere i versi drammatici shakespeariani, tuttavia con scarso successo. Il critico George Steiner descrisse tutti i versi drammatici inglesi da Coleridge a Tennyson come "flebili variazioni di temi shakespeariani"[188]. Shakespeare influenzò i romanzieri come Thomas Hardy, William Faulkner, e Charles Dickens. I monologhi del romanziere statunitense Herman Melville devono molto a Shakespeare: il suo Capitano Achab di Moby Dick è un classico eroe tragico, ispirato al King Lear[189]. Alcune opere liriche sono direttamente collegate con i lavori di Shakespeare, tra cui tre lavori di Giuseppe Verdi, il Macbeth, l'Otello e il Falstaff[190]. Shakespeare ha inoltre ispirato molti pittori, inclusi i romantici, tra cui Henry Fuseli, e i preraffaelliti[191].

Ai giorni di Shakespeare, la grammatica, l'ortografia e la pronuncia inglese erano meno standardizzati rispetto a oggi[192], e il suo utilizzo del linguaggio aiutò la formazione dell'inglese moderno[193]. Samuel Johnson citò Shakespeare più spesso di qualsiasi altro autore nel suo dizionario di lingua inglese, il primo lavoro autorevole di questo tipo[194]. Espressioni come "with bated breath" ("con il fiato sospeso", da Il mercante di Venezia) e "a foregone conclusion" ("una conclusione inevitabile", dall'Otello) sono ormai presenti nell'inglese di tutti i giorni[11][12].
Shakespeare nella cultura di massa
Exquisite-kfind.png 	Lo stesso argomento in dettaglio: Shakespeare nella cinematografia.
Screenshot di Cleopatra, film tratto da Antonio e Cleopatra.

Diversi elementi degli scritti di Shakespeare sono stati spesso utilizzati nella cultura popolare come modelli stilistici, sia per le sceneggiature, sia per le ambientazioni, sia per i personaggi. Numerose sono le opere letterarie il cui titolo si basa su frasi del Bardo; Beds in the East di Anthony Burgess si riferisce ad Antonio e Cleopatra; Under the Greenwood Tree di Thomas Hardy a Come vi piace; Time Must Have a Stop di Aldous Huxley a Enrico IV; Band of Brothers di Stephen Ambrose a Enrico V; The Dogs of War di Frederick Forsyth e There is a Tide di Agatha Christie a Giulio Cesare; Twice-Told Tales di Nathaniel Hawthorne a Re Giovanni; Pomp and Circumstance di Noel Coward a Otello; The Winter of Our Discontent di John Steinbeck e Tomorrow in the Battle Think on Me di Javier Marías a Riccardo III; What's in a Name? di Isaac Asimov a Romeo e Giulietta; Absent in the Spring di Agatha Christie e Nothing Like the Sun di Anthony Burgess ai Sonetti; Brave New World di Aldous Huxley a La tempesta; Pale Fire di Vladimir Nabokov a Timone d'Atene e Cakes and Ale di William Somerset Maugham e Sad Cypress di Agatha Christie a La dodicesima notte; Brief Candles di Aldous Huxley, By the Pricking of My Thumbs di Agatha Christie, The Moon is Down di John Steinbeck, Something Wicked this Way Comes di Ray Bradbury, The Sound and the Fury di William Faulkner, Tomorrow and Tomorrow and Tomorrow di Kurt Vonnegut, Wyrd Sisters di Terry Pratchett a Macbeth; The Glimpses of the Moon di Edith Wharton; There are More Things di Jorge Luis Borges, Time Out of Joint di Philip K. Dick, Mortal Coils di Aldous Huxley, Infinite Jest di David Foster Wallace ad Amleto[195][196].

Altre opere shakespeariane sono state di grande influenza per diversi poeti, soprattutto in lingua inglese, come Childe Roland to the Dark Tower Came di Robert Browning[197], Macbeth per Out, Out— di Robert Frost[198], Amleto per Very Like A Whale di Ogden Nash e La tempesta per Full Fathom Five di Sylvia Plath[199][200][201]. Anche diverse rappresentazioni teatrali hanno attinto in qualche modo alle opere del Bardo, in particolare Amleto; la tragedia venne infatti utilizzata, tra gli altri, come base le sceneggiature da Ivor Novello per il musical Perchance to Dream[202], da Agatha Christie per The Mouse Trap[203], da Tom Stoppard per Rosencrantz & Guildenstern Are Dead e da Elmer Rice per Cue for Passion[204][205]. Inoltre Journey's End di R. C. Sherriff si basa su Otello[206], The Isle Is Full of Noises di Derek Walcott su La tempesta e Present Laughter di Noel Coward e Improbable Fiction di Alan Ayckbourn su La dodicesima notte[207][208][209]. Si ipotizza inoltre che oltre 20 000 brani musicali sono collegati con i lavori di Shakespeare[190].

Il cinema è uno dei campi che ha maggiormente risentito dell'opera di Shakespeare, sia in forma integrale sia come adattamenti. Romeo e Giulietta è l'opera che è stata riprodotta sul grande schermo il maggior numero di volte; tra gli adattamenti più famosi vi sono Giulietta e Romeo (1936), Giulietta e Romeo (1954), West Side Story, Romeo e Giulietta (1968), Romeo + Giulietta di William Shakespeare, Shakespeare in Love e Romeo and Juliet (2013). Tra le altre pellicole che hanno tratto dai lavori del Bardo vi sono Falstaff da Le allegre comari di Windsor; Amleto (1948), Amleto (1964), Amleto (1990) e Amleto (1996) da Amleto; Cleopatra da Antonio e Cleopatra; La bisbetica domata e 10 cose che odio di te da La bisbetica domata; Belli e dannati da Enrico IV; Enrico V (1944) e Enrico V (1989) da Enrico V; Macbeth (1948), Il trono di sangue e Macbeth (1971) da Macbeth; Otello (1952), Otello (1965), Otello (1995) e O come Otello da Otello; Ran da Re Lear; Riccardo III (1955), Riccardo III (1995) e Riccardo III - Un uomo, un re da Riccardo III, Sogno di una notte di mezza estate (1935), Sogno di una notte di mezza estate (1999) e Una commedia sexy in una notte di mezza estate da Sogno di una notte di mezza estate; Titus da Tito Andronico. Come vi piace, La dodicesima notte, Giulio Cesare, Il mercante di Venezia, Molto rumore per nulla, Pene d'amore perdute e La tempesta sono invece adattamenti delle rispettive opere[210][211][212].
Speculazioni su Shakespeare
I principali quattro candidati alternativi all'attribuzione delle opere di William Shakespeare (al centro). In senso orario, da sinistra in alto: Edward de Vere, Francis Bacon, William Stanley e Christopher Marlowe
Attribuzione e identità
Exquisite-kfind.png 	Lo stesso argomento in dettaglio: Attribuzione delle opere di Shakespeare.

Gli studi shakespeariani affermano senza alcun dubbio che lo Shakespeare nato a Stratford on Avon è l'autore materiale delle opere che gli furono attribuite. Tuttavia, a causa della scarsità di notizie sulla sua vita e la sua istruzione, sono stati avanzati diversi dubbi sull'identità del drammaturgo. A partire dal XVIII secolo questi temi sono stati ampiamente e accanitamente dibattuti dagli studiosi e non.

In particolare come autori delle opere sono state avanzate le candidature di Francis Bacon, celebre filosofo e scrittore, che avrebbe scritto le opere teatrali sotto uno pseudonimo, Christopher Marlowe, autore teatrale che non sarebbe morto nel 1593 come si ritiene, ma avrebbe svolto attività di spionaggio per la corona e avrebbe continuato la propria attività letteraria con un falso nome, Edward de Vere, 17º conte di Oxford, colto nobiluomo della corte elisabettiana che avrebbe potuto continuare la propria giovanile attività poetica sotto uno pseudonimo per motivi di decoro, e William Stanley, sesto Conte di Derby, genero di Edward de Vere[213].

Sono stati fatti, tra gli altri, anche i nomi di Ben Jonson, Thomas Middleton, sir Walter Raleigh, forse in collaborazione con Francis Bacon, Mary Sidney contessa di Pembroke, e persino la regina Elisabetta I. Altre ipotesi hanno messo in discussione l'identità stessa di William Shakespeare, per cui il bardo inglese sarebbe da identificarsi ora con un linguista siciliano, Michel Agnolo (o Michelangelo) Florio Crollalanza, ora con il predicatore e teologo toscano Michelangelo Florio, ora con il figlio di quest'ultimo, l'umanista naturalizzato inglese John Florio.[214] In campo accademico tali ipotesi non hanno avuto riconoscimenti ufficiali[213].
Credo religioso
Possibili volti di Shakespeare

Alcuni studiosi affermano che i membri della famiglia Shakespeare erano cattolici[215]; sua madre, Mary Arden, proveniva infatti da una famiglia cattolica. Nel 1757, nella casa del padre di Shakespeare, fu trovato un testamento cattolico firmato da John Shakespeare; sebbene ne sia stato tramandato il contenuto, il testamento è stato perduto, pertanto gli studiosi discutono ancora della sua autenticità[216][217]. Nel 1591 le autorità più volte riportarono che John Shakespeare non andava alla funzione domenicale "per paura di essere processato per debiti", una comune scusa utilizzata dai cattolici per evitare di seguire le cerimone protestanti; tuttavia, molti documenti sembrano indicare che effettivamente all'epoca John Shakespeare avesse problemi economici. Nel 1606 il nome della figlia di Shakespeare, Susanna, apparve in una lista di persone che non presero la comunione durante la Pasqua di quell'anno[218].

Gli studiosi hanno trovato prove sia a favore sia a sfavore del cattolicesimo di Shakespeare nelle sue opere, ma la verità sembra impossibile da trovare nell'uno e nell'altro caso[219][220]. Rowan Williams, arcivescovo di Canterbury e primate della Comunione Anglicana, che è anche uno studioso di letteratura, ha comunicato durante l'Hay Festival in Galles del 2011: "Non penso che questo ci debba interessare molto, se posizionarlo tra i cattolici o i protestanti. Ma per quel che vale, penso che egli avesse probabilmente un retroterra cattolico e molti amici cattolici"[221].
Il volto di Shakespeare
Exquisite-kfind.png 	Lo stesso argomento in dettaglio: Raffigurazioni di Shakespeare.

Numerosi sono i dipinti o le sculture che raffigurano William Shakespeare, tuttavia nella maggior parte dei casi si tratta di opere posteriori alla sua morte, realizzate da artisti che mai videro il vero volto di Shakespeare. Le uniche due raffigurazioni di cui è accettato il valore documentario sono la statua del monumento funebre a Stratford e l'incisione presente sul First Folio del 1623[222]. Tra i ritratti la cui attendibilità è discussa possiamo ricordare il Ritratto Chandos, il ritratto dell'Ely Palace, il ritratto Flowers, la maschera mortuaria Kesselstadt, il ritratto di Cornelius Janssen, la miniatura di Nicholas Hilliard e il recente Ritratto Cobbe[223].
Note

    ^ La data di battesimo è il 26 aprile 1564, mentre l'esatto giorno di nascita è un argomento ancora dibattuto tra gli esperti. Si dice che sia nato il 23 aprile per convenzione in quanto in quel giorno si celebra la festa di S. Giorgio patrono della nazione.
    ^ La data di morte riportata segue il calendario giuliano, allora in uso in Inghilterra. Secondo il calendario gregoriano, introdotto nei paesi cattolici dal 1582, Shakespeare morì il 3 maggio. Nella stessa data del 23 aprile 1616, ma del calendario gregoriano, morirono anche Miguel de Cervantes Saavedra e il meticcio inca Garcilaso de la Vega. Per questo motivo l'UNESCO ha designato il 23 aprile per la Giornata mondiale del libro e del diritto d'autore.
    ^ a b Greenblatt, 2005, p. 11.
    ^ a b Bevington, 2002, pp. 1-3.
    ^ a b Wells, 1997, p. 399.
    ^ (EN) Michael Dobson, The Making of the National Poet: Shakespeare, Adaptation and Authorship, 1660-1769, Oxford University Press. URL consultato il 26 febbraio 2006.
    ^ (EN) The Bard, Webster's Dictionary. URL consultato il 20 dicembre 2011.
    ^ (EN) To The Memory Of My Beloved, The Author, Mr William Shakespeare, And What He Hath Left Us, Poetry.com. URL consultato il 26 febbraio 2006.
    ^ Craig, 2003, p. 3.
    ^ (EN) Lois Potter, William Shakespeare, The Literary Encyclopedia. URL consultato il 21 dicembre 2011.
    ^ a b Johnson, 2002, p. 12.
    ^ a b Crystal, 2001, p. 63.
    ^ Chambers, 1930, Vol. 1, pp. 270–71.
    ^ Taylor, 1987, pp. 109–134.
    ^ Shapiro, 2005, p. XVII-XVIII.
    ^ Schoenbaum, 1991, pp. 41, 66, 397–98, 402, 409.
    ^ Taylor, 1990, pp. 145, 210–23, 261–5.
    ^ (EN) David Bevington, Shakespeare, William – Shakespeare the man>Life>Sexuality, Encyclopædia Britannica's Guide to Shakespeare. URL consultato il 23 giugno 2015.
    ^ (EN) Andrew Gurr, The Shakespearean Stage 1574–1642, 3ª ed., Cambridge, Cambridge University Press, 1992, pp. 12-18, ISBN 0-521-50981-5..
    ^ Schoenbaum, 1979, pp. 18-19.
    ^ Schoenbaum, 1979, pp. 19-20.
    ^ Schoenbaum, 1979, p. 20.
    ^ Schoenbaum, 1979, p. 22.
    ^ Schoenbaum, 1979, p. 23.
    ^ Schoenbaum, 1979, p. 37.
    ^ Schoenbaum, 1979, pp. 38-39.
    ^ Schoenbaum, 1979, p. 41.
    ^ Schoenbaum, 1979, pp. 43-44.
    ^ Schoenbaum, 1979, p. 26.
    ^ Schoenbaum, 1987, pp. 24-25.
    ^ Carlo Maria Pensa prefazione a William Shakespeare, Amleto - Sogno di una notte di mezza estate 1999.
    ^ (EN) A Shakespeare Genealogy, Shakespeare.palomar.edu. URL consultato il 27 dicembre 2011.
    ^ Schoenbaum, 1979, pp. 28-29.
    ^ Schoenbaum, 1987, pp. 62-63.
    ^ Ackroyd, 2006, p. 53.
    ^ Wells, 2005, Capitoli XV–XVI.
    ^ (EN) T. W. Baldwin, William Shakspere's Small Latine & Lesse Greek, Ill, University of Illinois Press, 1944, pp. 164–184, ISBN non esistente..
    ^ (EN) David Cressy, Education in Tudor and Stuart England, New York, St Martin's Press, 1975, pp. 28-29, ISBN non esistente..
    ^ Schoenbaum, 1979, p. 73.
    ^ Schoenbaum, 1979, p. 80.
    ^ Schoenbaum, 1979, pp. 80-81.
    ^ Schoenbaum, 1987, pp. 78-79, 93.
    ^ Schoenbaum, 1987, p. 93.
    ^ Schoenbaum, 1987, p. 94.
    ^ a b Schoenbaum, 1979, p. 99.
    ^ Alessandro Serpieri, Il mistero del primo Amleto, in Giuseppina Restivo, Renzo Crivelli (a cura di), Tradurre/Interpretare "Amleto", Bologna, Clueb, 2002, ISBN 88-491-1853-8..
    ^ (EN) Shakespeare's Family, Freepages.genealogy.rootsweb.ancestry.com. URL consultato l'8 gennaio 2012.
    ^ Honigmann, 1999, pp. 95–117.
    ^ Wood, 2003, pp. 97–109.
    ^ Schoenbaum, 1987, pp. 97-108.
    ^ (EN) Nicholas Rowe, Some Acount of the Life &c. of Mr. William Shakespear, Shakespeare.palomar.edu. URL consultato il 21 dicembre 2011.
    ^ Schoenbaum, 1987, pp. 144-145.
    ^ Schoenbaum, 1987, pp. 110-111.
    ^ Honigmann, 1999, Capitolo 1.
    ^ Wells, 2005, p. xvii.
    ^ Schoenbaum, 1979, p. 119.
    ^ Schoenbaum, 1979, p. 122.
    ^ (EN) William Shakespeare by Giovanni Fontana, victorianweb.org. URL consultato il 30 dicembre 2011.
    ^ (EN) Richard Proudfoot, Ann Thompson, David Scott Kastan, The Arden Shakespeare Complete Works Paperback Edition, Thomson Learning, 2001, p. 463, ISBN 1-903436-61-3..
    ^ La frase in corsivo è una parodia della frase di Shakespeare "Oh, cuore di tigre nascosto da un corpo di donna!" (Enrico VI, parte III).
    ^ Evidente l'assonanza Shake-scene / Shake-speare.
    ^ Schoenbaum, 1979, p. 165.
    ^ Schoenbaum, 1979, p. 166.
    ^ Schoenbaum, 1979, pp. 166-167.
    ^ Giorgio Melchiori, Prospetto alle opere di Shakespeare, in Shakespeare, Re Lear, Mondadori, 1989, ISBN 88-04-32575-5..
    ^ Schoenbaum, 1990, p. 186.
    ^ a b Schoenbaum, 1990, p. 189.
    ^ (PDF) Il fac-simile dell'edizione del 1606 (PDF), Ia700309.us. URL consultato il 17 dicembre 2011.
    ^ Internetshakespeare.uvic.ca. URL consultato il 17 dicembre 2011.
    ^ Schoenbaum, 1990, p. 191.
    ^ Schoenbaum, 1990, p. 192.
    ^ Schoenbaum, 1987, p. 184.
    ^ a b Schoenbaum, 1990, p. 196.
    ^ Schoenbaum, 1987, p. 224.
    ^ Anna Luisa Zazo (a cura di), Cronologia della vita e delle opere di Shakespeare, in Otello, Mondadori, 1992, p. LI, ISBN 978-88-04-50938-7..
    ^ a b c d e f g h i j k l m n o p Tutto il teatro di William Shakespeare. Testo inglese a fronte. Con CD-ROM, Garzanti Libri, 2000.
    ^ (EN) Bill Bryson, Shakespeare: The World as a Stage, Londra, Harper Perennial, 2008, p. 119, ISBN 0-06-074022-1..
    ^ (EN) The Holloway Pages: Ben Jonson: Works (1692 Folio): Every Man in his Humour, Hollowaypages.com. URL consultato il 21 dicembre 2011.
    ^ (EN) E. K. Chambers, The Elizabethan Stage, 2, Oxford, Clarendon Press, 1923, pp. 208–209, ISBN 0-19-811511-3..
    ^ Schoenbaum, 1979, p. 312.
    ^ All'epoca le strade erano costruite e riparate per lo più da filantropi.
    ^ a b Schoenbaum, 1979, p. 302.
    ^ Schoenbaum, 1979, pp. 303-304.
    ^ (EN) Deposition of William Shakespeare in the Bellott-Mountjoy Dowry Lawsuit, Jottit.com. URL consultato il 21 dicembre 2011.
    ^ a b Schoenbaum, 1979, p. 304.
    ^ Honan, 1998, p. 387
    ^ Schoenbaum, 1979, p. 318.
    ^ Schoenbaum, 1979, p. 319.
    ^ a b c Schoenbaum, 1979, p. 322.
    ^ (EN) Graham Holderness, Cultural Shakespeare: Essays in the Shakespeare Myth, Univ of Hertfordshire Press, 2001, pp. 152-154, ISBN 1-902806-11-5..
    ^ a b c Boyce, 1996, pp. 91, 193, 513
    ^ (EN) Phillip Edwards, Shakespeare's Romances: 1900–1957, Cambridge, Cambridge University Press, 1958, pp. 1-10, ISBN 0-521-21500-5..
    ^ (EN) William Shakespeare, Shakespeare, a cura di Susan Snyder, Deborah Curren-Aquino, Cambridge, Cambridge University Press, 2007, pp. 3-15, ISBN 0-521-22158-7..
    ^ a b c d (EN) Ernest Schanzer, The Problem Plays of Shakespeare, Londra, Routledge and Kegan Paul, 1963, pp. 1-10, ISBN 0-415-35305-X..
    ^ (EN) Ralph Berry, Changing Styles in Shakespeare, Londra, Routledge, 2005, p. 37, ISBN 0-415-35316-5..
    ^ Wells, Orlin, 2003, p. 49
    ^ Edward Ravenscroft (1654?–1707) in Jonathan Bate, Arden Shakespeare, Titus Andronicus, 1996, p. 79, ISBN non esistente..
    ^ Melchiori, 2008
    ^ Ribner, 2005, p. 67
    ^ (EN) Patrick Gerard Cheney, The Cambridge Companion to Christopher Marlowe, Cambridge, Cambridge University Press, 2004, p. 100, ISBN 0-521-52734-1..
    ^ Honan, 1998, pp. 96–100
    ^ Schoenbaum, 1987, pp. 159-161
    ^ Ackroyd, 2006, p. 235
    ^ (EN) William Shakespeare, Shakespeare's wit and humor, a cura di William Alexander Lawson, G. W. Jacobs, 1912, ISBN non esistente.
    ^ Wood, 2003, pp. 205–206
    ^ Honan, 1998, p. 258
    ^ Ackroyd, 2006, p. 359
    ^ Ackroyd, 2006, pp. 362–383
    ^ Ackroyd, 2006, p. 356
    ^ Shapiro, 2005, p. 150
    ^ Shapiro, 2005, p. 151
    ^ Bradley, 1991, p. 94
    ^ (EN) John Jowett, Sir Thomas More. Arden Shakespeare, Methuen Publishing, 2011, p. 437, ISBN 978-1-904271-47-5..
    ^ McDonald, 2006, pp. 43–46
    ^ Bradley, 1991, p. 86
    ^ Bradley, 1991, pp. 40-48
    ^ a b Ackroyd, 2006, p. 444
    ^ a b Dowden, 1881, p. 60
    ^ Frye, 2005, p. 123
    ^ (EN) F. E. Halliday, A Shakespeare Companion 1564–1964, Baltimore, Penguin, 1964, pp. 74–75, ISBN non esistente.
    ^ Wells, 2005, p. xx
    ^ Wells, 2005, p. xxi
    ^ Shapiro, 2005, pp. 125–131
    ^ Wells, 2005, p. xxii
    ^ Wells, 2005, p. 1247
    ^ (EN) R. A. Foakes, "Playhouses and Players", in Braunmuller, Michael Hattaway, The Cambridge Companion to English Renaissance Drama, Cambridge, Cambridge University Press, 1990, ISBN 0-521-38662-4..
    ^ Ackroyd, 2006, p. 454
    ^ (EN) William Jr. Ringler, Shakespeare and His Actors: Some Remarks on King Lear, in James Ogden, Scouten, In Lear from Study to Stage: Essays in Criticism, New Jersey, Fairleigh Dickinson University Press, 1997, p. 127, ISBN 0-8386-3690-X..
    ^ Chambers, 1930, Vol. 1, p. 341
    ^ Schoenbaum, 1987, p. 210
    ^ Shapiro, 2005, pp. 247–249
    ^ Rowe, 2006, p. 21
    ^ Frye, 2005, p. 288
    ^ Rowe, 2006, pp. 3, 21
    ^ Rowe, 2006, pp. 3-24
    ^ (EN) Matz Robert, The World of Shakespeare's Sonnets: An Introduction, McFarland & Company, 2007, p. 111, ISBN 0-7864-3219-5.
    ^ a b Rowe, 2006, p. 1
    ^ Honan, 1998, p. 289
    ^ (EN) J. Holander, Oxford Anthology of Literature of Renaissance England, F. Kermode, 1973, p. 424, ISBN non esistente..
    ^ Schoenbaum, 1987, p. 327
    ^ (EN) L. Kirschenbaum, Shakespeare and Arden of Feversham, The Review of English Studies, 1945, pp. 134-136, ISBN non esistente..
    ^ (EN) M.W.A. Smith, Notes and Queries 238, 1993, pp. 204-205, ISBN non esistente..
    ^ (EN) Baldwin Maxwell, Studies in the Shakespeare Apocrypha, New York, King's Crown Press, 1956, pp. 39-63, ISBN non esistente..
    ^ a b c d (EN) C.F. Tucker-Brooke, The Shakespeare Apocrypha, Oxford University Press, 1908, ISBN non esistente..
    ^ (EN) Mark Dominik, William Shakespeare and "The Birth of Merlin", Alioth Press, 1991, pp. 165-72, ISBN 0-945088-03-5..
    ^ (EN) G. Blakemore Evans, Introduction to Sir Thomas More. The Riverside Shakespeare, Houghton Mifflin Company, 1974, p. 1683, ISBN non esistente..
    ^ Mark Dominik, William Shakespeare and 'The Birth of Merlin', New York, Philosophical Library, 1991, p. 270, ISBN 0-945088-03-5..
    ^ (EN) John Berryman, Berryman's Shakespeare: essays, letters and other writings, Tauris Parke Paperbacks, 2001, p. lii, ISBN 1-86064-643-3..
    ^ Ciarammella, 1957, p. 54
    ^ Ciarammella, 1957, p. 61
    ^ Wells, 1997, p. 90
    ^ Wells, 2005, p. xxxvii
    ^ Boyce, 1996, p. 91
    ^ Ciarammella, 1957, p. 72
    ^ Ciarammella, 1957, pp. 59-75
    ^ Clemen, 2005, p. 150
    ^ Frye, 2005, pp. 105, 177
    ^ a b William Shakespeare, Girodivite.it. URL consultato il 5 gennaio 2012.
    ^ (EN) Wolfgang Clemen, Shakespeare's Imagery, Londra, Routledge, 2005, p. 63, ISBN 0-415-35280-0..
    ^ Frye, 2005, p. 185
    ^ George T. Wright, The Play of Phrase and Line, in Russ McDonald, Shakespeare: An Anthology of Criticism and Theory, 1945–2000, Oxford, Blackwell, 2004, ISBN 0-631-23488-8..
    ^ McDonald, 2006, p. 13
    ^ Bradley, 1991, p. 91
    ^ McDonald, 2006, pp. 42–46
    ^ McDonald, 2006, pp. 36, 39, 75
    ^ Gibbons, 1993, p. 4
    ^ Gibbons, 1993, pp. 1–7, 15
    ^ Questa particolarità è tipica delle commedie shakespeariane; tuttavia non mancano gli esempi notevoli anche nelle tragedie, si veda ad esempio il Re Lear, con le due leggende fonte d'ispirazione: quella di Lear e quella del Conte di Gloucester.
    ^ E.A.J. Honigmann, Othello, The Arden Shakespeare, 1997, p. 368, ISBN 1-903436-45-1..
    ^ Mario Pazzaglia, Letteratura italiana, vol.2, ed. Zanichelli.
    ^ Marta Sambugar, Gabriella Salà; Gaot. Generi autori opere temi, La Nuova Italia, vol. 2.
    ^ Dominik, 1988, p. 9
    ^ Grady, 2001, p. 265
    ^ Grady, 2001, p. 266
    ^ Grady, 2001, p. 269
    ^ Dryden, 1889, p. 71
    ^ a b Grady, 2001, pp. 270–327
    ^ Grady, 2001, p.270
    ^ Grady, 2001, pp. 272–274
    ^ Levin, 1986, p. 223
    ^ Sawyer, 2003, p. 113
    ^ Carlyle, 1907, p. 161
    ^ Schoch, 2002, pp. 58–59
    ^ Grady, 2001, p. 276
    ^ Drakakis, 1985, pp. 16–17, 23–25
    ^ Chambers, 1944, p. 35
    ^ Clemen, 1987, p. 179.
    ^ Steiner, 1996, p. 145.
    ^ Bryant, 1998, p. 82.
    ^ a b Wells, Orlin, 2003, pp. 641-642
    ^ Paraisz, 2006, p. 130.
    ^ Cercignani, 1981