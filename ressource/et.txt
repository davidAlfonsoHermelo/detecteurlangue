Pablo Picasso
(Ümber suunatud leheküljelt Picasso)
Edit-copy orange button.svg 	See artikkel vajab toimetamist. Lisainfot võib leiduda arutelulehel.
Palun aita artiklit toimetada.
Pablo Picasso
Pablo picasso.jpg
Picasso, 1962
Sünninimi 	Pablo Ruiz Picasso
Sünniaeg 	25. oktoober 1881
Málaga
Surmaaeg 	8. aprill 1973 (91-aastaselt)
Mougins
Rahvus 	Hispaania
Tegevusala 	kunstnik
Kunstivool 	Kubism
Pablo Picasso allkiri

Pablo Ruiz Picasso (25. oktoober 1881 Málaga, Hispaania – 8. aprill 1973 Mougins (Cannes'i lähedal), Prantsusmaa) oli hispaania kunstnik, kubismi rajaja. Ta tegeles peamiselt maalikunstiga, kuid tegi ta ka lavakujundusi ja illustreeris raamatuid.

Sisukord

    1 Biograafia
    2 Picasso eraelu
    3 Kunsti(stiilide) perioodid
    4 Viimased elukümnendid Picasso kunstikarjääris
    5 Pärand maailmale
    6 Kirjandus
    7 Välislingid

Biograafia

Pablo sündis José Ruiz y Blasco ja María Picasso y Lópezi perre esimese lapsena. Tema täisnimi oli Pablo (ka Pablito) Diego José Santiago Francisco de Paula Juan Nepomuceno Crispín Crispiniano de los Remedios Cipriano de la Santísima Trinidad Ruiz Picasso.

Tema isa oli kunstiteadlane, kes tegutses peamiselt kohalikus muuseumis kuraatorina. Picasso esimesed kunstialased teadmised on pärit just isalt, näiteks õlimaalide tegemise oskus. Kogu lapsepõlve kestel külastas Pablo mitmeid kunstikoole, kus tema isa tunde andis. Vaatamata suurele kogemustepagasile, mis nende aastatega kogunes, ei lõpetanud Picasso kunagi Madridi Kunstiakadeemiat. Picasso esimesed kunstikatsetused leidsid aset Barcelonas. Sel ajal toetas teda Jaime Sabartés, kes oli hiljem palju aastaid Picasso sekretär. Tema esimesed tööd olid mõjutatud peamiselt isa eestkostest. 23. eluaastal asus ta elama Prantsusmaale. Siit said ka alguse tema erinevad kunstiperioodid.

Pärast Esimest maailmasõda muutus Picasso radikaalseks patsifistiks. Suurkunstnik ei võtnud osa Esimest maailmasõjast, Hispaania kodusõjast ega isegi Teisest maailmasõjast ainuüksi patsifistlikel printsiipidel. Pärast Esimest maailmasõda austas ta kõrgelt kommunistlikku elulaadi ning oli ka ise äge[viide?] kommunist. Selle sõjaperioodide üks kuulsamaid teoseid on "Guernica", kus kajastatakse sõjakoledusi ja verevalamise mõttetust.

Pärast Teist maailmasõda astus Pablo Prantsuse Kommunistlikku Parteisse. Kuigi partei kritiseerimine Stalini juhikultuse ümber jahendas kunstniku suhtumist kommunismi, sellest hoolimata ei hüljanud ta oma nägemusi ideoloogiast kui ühest riigikorrast. Lojaalse[viide?] kommunismipooldajana sai ta ka kaks korda NSVLi rahupreemia laureaadiks: 1950 Rahvusvaheline Stalini rahupreemia (kolmas selle preemia saaja) ja 1962 Lenini rahupreemia.
Picasso eraelu
Portree Picassost
Autor Juan Gris

Juba lapsepõlvest peale meeldis Picassole suhelda inimestega, ta lausa vihkas üksindust, välja arvatud juhtudel, kui ta maalis mõnda oma kunstitöödest. Tema sõprade rohkust on raske hinnata, kuigi neid, kes tema töödele otsest mõju avaldasid, ei olegi nii palju.

Esimestel Pariisi-aastatel oli tal eriti lähedane suhe Fernande Olivieriga, naisega, kes teda suuresti inspireeris. Kui Picasso Fernande'i hülgas, soojenesid tema suhted Marcelle Humbert’ga, Picasso kutsus teda hellitavalt Evaks. Picasso armastus naise vastu kajastub ka paljudes tema kubistlikes teostes. Kui Marcelle’l tuvastati vähk, oli entusiastlik kunstnik oma muusale igal sammul toeks.

1918. aastal abiellus Pablo Picasso Olga Khoklovaga, kes oli elukutseline baleriin. Sel ajajärgul elab Pablo luksuslikku ja kõrgkihile omast elulaadi. Abielupaaril sünnib ka poeg Paulo, kes kasvab liiderlikuks ja kombelõdvaks mootorratturiks (elukutseline võistleja), ta on kaua aega oma isa sohver. Kuigi Olgaga tekkisid mitmed suhte jahenemise perioodid, kestis abielu siiski paberite järgi 1955. aastani. Oleks rumal uskuda, et Picasso sel ajal ei kurameerinud ka teiste daamidega, seejuures peamiselt väga noortega. Kui Pariis 1944. aastal vabastati, kiindus Picasso noorde kunstiõpilasse – Françoise Gilot’sse. Neil sündis kaks last: Claude ja Paloma.

Järgnesid mitmed lühisuhted ja afäärid: Picasso ei olnud inimene, kes hoiaks oma südame ainult ühele ja ainsale. Kunstnik oli tänu oma laiale sõpruskonnale kutsutud osalema ka mitmetes filmides, millest ta ei loobunud. Filmides mängis ta peamiselt iseennast. Ehedamaiks näiteks võiks tuua “Orfeuse testament”, aastal 1959 valminud linateos.
Kunsti(stiilide) perioodid
Picasso skulptuur "Naise pea" Halmstadis

Picasso töid on sageli kategoriseeritud erinevatesse perioodesse. Ehkki tema kunstnikukarjääri hilisemad tööd on sageli vaidlustatud erinevate perioodide suhtes. Sellest hoolimata saab eristada järgmisi perioode:

Sinine periood (1901–1904), perioodi iseloomustab süngus, sinisetoonilised maalid on mõjutatud peamiselt tema Hispaanias olemisest ja reisimisest, sügavat mõju töödele avaldab ka tema lähisõbra surm. Piltidel kujutatakse akrobaate, arlekiine, prostituute ja vaeseid. Eriti iseloomulik on sel perioodil vägivaldse anatoomia kujutamine. Tähtsamateks töödeks võiks lugeda "Vana kitarrimängija" (1903), tema autoportree, "Tragöödia", "La Celestina".

Roosa periood (1905–1907), seda ajavahemikku iseloomustab lõbusam ja rõõmsam stiil roosa- ja oranžitaoliste värvidega. Ka siin domineerib maalidel arlekiinide ja akrobaatide rohkus. Tema tööd on mõjutatud Fernande Olivierist, skulptor ja kunstnik Pariisis. Rõõmsameelsus töödes on tingitud ka Pablo Pariisis olemise algusaastate romantilisusest ja õhkamisest, mida ta suurlinnas alguses koges. Selle perioodi tippteosteks võiks lugeda: "Arlekiinide perekond", "Arlekiinide perekond ahviga", "Kaks noorukit", "Tüdruk kitsega", "Alasti poiss".

Aafrika kunstist mõjutatud periood (1908–1909), sel ajal on Picasso looming mõjutatud Aafrika motiividest ja Aafrika mandri rahvuste kunsti eripäradest ja tunnusjoontest. Eriti mõjutab teda Aafrika skulptuuride inimesekäsitlus. Selle perioodi tippteoseks on "Avignioni neiud".

Analüütilise kubismi periood ehk cezanne’elik periood (1909–1912), nagu nimetuski ütleb on tegemist kubismi rakendusega. Selle perioodi peamine mõjutaja oli Picasso jaoks Georges Braque, kelle töödega tema teosed ka suuresti sarnanevad. Tööd iseloomustavad loodusvormide allutamine geomeetrilisele vormile. Maalidest võiks nimetada järgmisi: "Kitarrimängija", "Tütarlaps mandoliiniga", "Willhelm Uhde portree", "Akordionist".

Sünteetilise (kubismi) kunsti periood (1912–1919), sellele perioodile on iseloomulikud kollaaž ja paberi lõikus. Mainimisväärseteks töödeks on: "Kitarr ja viiul", "Muusikariistad", "Itaalia tüdruk", "Naine tugitoolis", "Arlekiin viiuliga".
Viimased elukümnendid Picasso kunstikarjääris

1950. aastatel pühendus Pablo teiste suurkunstnike tööde imiteerimisse, ta lõi nende põhjal uusi maale. Teda huvitas sel perioodil eriti Velázquiz’, Goya, Poussini ja Courbet' teosed. Sellel aastakümnel pani ta suurt rõhku ka skulptuuride loomisele. Eriti silmapaistvaks said tema tööd Chicagos, kuulsaim neist kannab isegi nime "Chicago Picasso". Selle skulptuuri motiivi ja kujutatut ei oska keegi kindlalt öelda. Arvatakse nagu olevat lind, hobune, isegi naine või lihtsalt üks abstraktne kunstniku üllitis. On huvitav tõdeda, et Picasso loobus saamast 100 000 dollarit säärase šedöövri eest.

Kunstniku elu kaks viimast aastakümmet olid kõige viljakamad tema pika kunstikarjääri jooksul. Pablo kunstilaad sel perioodil oli segu paljudest kunstiliikidest, mis tema töödes ka kajastusid. Pablo tegeles palju vasegravüüriga. Selle aja tööd on tal üsna erootilise kallakuga. On huvitav märkida, et mõned tema tööd ei olnud mitte signeeritud ainult kuupäevaga, vaid isegi numbritega; see tähendas, et ta oli päevas loonud mitu erinevat tööd ! Sellest ajast pärinevad näiteks säärased tööd nagu: "Musketäär", "Härjavõitleja ja alasti naine", "Embus" ja üks viimased töid, mis valmis 1972. aastal, oli tema enda autoportree.

20. sajandi suurkunstnik suri 8. aprillil 1973 ning maeti Vauvenargues pargi surnuaeda. Matuste juures oli kummaline, et tema oma lapsi ei lastud osalema neil peiedel. On isegi teada Pablo Picasso elu viimased sõnad. Need kõlavad drink to me, mis peaks eesti keelde panduna tähendama ‘jooge minu heaks’.
Pärand maailmale

Suurkunstniku pärandit maailmale on raske hinnata. Vaatamata omaenda kunstiteoste tohutule arvule armastas ta koguda ta teiste kuulsate maalikunstnike, näiteks Henri Matisse töid. Pärast kunstniku surma oli paljude Picasso maalide saatus üpris lahtine. Paljud suurteosed läksid oksjonile, osad kunstimuuseumidesse jne. Tema tööde hinnad oksjonil olid hiiglasuured, näiteks töö "Pierrette’de abielu" müüdi 51 miljoni dollari eest.

1996. aastal loodi kunstniku eluloofilm "Looja ja hävitaja Picasso" ("Surviving Picasso").
Kirjandus

    Françoise Gilot, Carlton Lake. "Elu Picassoga. Kümme aastat armastust", tõlkinud Salme Lehiste, Kalju Uibo, Tõnu Õnnepalu. Kunst 1993, Tallinn

Välislingid
Commons-logo.svg
	Pildid, videod ja helifailid Commonsis: Pablo Picasso

    Art Gallery - Pablo Picasso
    Pablo Picasso: A Virtual Art Gallery
    Pablo Picasso: Paintings and Biography
    Ants Juske. Picasso Helsingis – meile lähemal kui kunagi varem EPL.ee, 19. september 2009

Kategooriad:

    Toimetamist ootavad (august 2006)Hispaania kunstnikudSündinud 1881Surnud 1973
Victor Hugo
Victor Hugo

Victor Marie Hugo [vikt'oor üg'oo] (26. veebruar 1802 Besançon – 22. mai 1885 Pariis) oli prantsuse kirjanik. Ta oli tähtsaim prantsuse romantik. Napoleon III vastasena oli ta 1851–1870 eksiilis.

Näidendi "Cromwell" (1827) eessõna peetakse prantsuse romantismi manifestiks, aga tegelikult on sel nii Hugo näidendite kui ka kogu tema loominguga üsna vähe pistmist. Tuleb küll tunnistada, et klassikalise teatri reeglite vastu võitles Hugo üsna aplombikalt.

Näidend "Hernani" (1830) tekitas skandaali. Nimelt tekitas see vastuolusid romantikute ja klassitsistide vahel.

1841 valiti Hugo Prantsuse Akadeemiasse.

1841 tõstis Louis-Philippe I ta aadliseisusse ja ta määrati parlamendi ülemkotta. Seal sai ta tuntuks sõnavõttudega surmanuhtluse ja sotsiaalse ebaõigluse vastu ning sõnavabaduse ja Poola iseseisvuse poolt. Pärast 1848. aasta revolutsiooni valiti ta Teise Vabariigi Seadusandlikku Assambleesse ja Konstitutsioonilisse Assambleesse.

Kui Napoleon III haaras 1851 täieliku võimu ja kehtestas antiparlamentaarse põhiseaduse, nimetas Hugo teda avalikult riigireeturiks. Kartes oma elu pärast, rändas ta algul Brüsselisse ja siis Kanalisaartele. Seal elas ta 1870. aastani ning kirjutas Napoleon III vastaseid pamflette "Napoleon väike" ja "Kuriteo ajalugu". Prantsusmaal need keelustati, kuid olid sellegipoolest mõjukad. 1859 andis Napoleon III armu kõigile poliitilistele kurjategijatele, ent Hugo ei soovinud endistviisi Prantsusmaale tulla.

Alles pärast Napoleoni kukutamist 1870 naasis ta kodumaale, kus teda võeti vastu rahvuskangelasena ning valiti kohe Rahvusassambleesse ja Senatisse.

Sisukord

    1 Teosed
        1.1 Luulekogud
        1.2 Romaanid
        1.3 Näidendid
    2 Kirjandus
    3 Välislingid

Teosed
Luulekogud

    "Oodid" (1822)
    "Oodid ja ballaadid" (1826)
    "Idamaised laulud" (1829)
    "Sügislehed" (1831)
    "Videvikulaulud" (1835)
    "Sisehääled" (1837)
    "Karistused" (1853)
    "Kontemplatsioonid" (1856)
    "Hirmus aasta" (1872)
    "Kunst vanaisa olla" (1878)

Romaanid

    "Hukkamõistetu viimne päev" (1829; eesti keeles 1900 pealkirjaga "Viimne päev enne surma")
    "Jumalaema kirik Pariisis" (1831; eesti keeles 1924, 1961, 1971, 1982, 1997, 2000, 2007)
    "Hüljatud" (1862; eesti keeles kahes köites 1954, kolmes köites 1980–81)
    "Meretöölised" (1866)
    "Mees, kes naerab" (1869; eesti keeles 1893, 1964 pealkirjaga "Inimene kes naerab", 1983 pealkirjaga "Mees, kes naerab")
    "93. aasta" (1873; eesti keeles 1927 pealkirjaga "Tapakirve aastal", 1928 pealkirjaga "Terrori aastal")

Lasteraamatutena on korduvalt avaldatud peatükke "Hüljatutest": "Cosette" (eesti keeles 1941, 1978, 1990 koos "Gavroche'iga", 1999) ja "Gavroche" (1941, 1955, 1972, 1990)
Näidendid

    "Cromwell" (1827)
    "Hernani" (1830; eesti keeles 1924)
    "Marion de Lorme" (1831)
    "Kuningas lõbutseb" (1832; selle ainel on Giuseppe Verdi loonud ooperi "Rigoletto")
    "Lucrezia Borgia" (1833)
    "Marie Tudor" (1833)
    "Ruy Blas" (1838)

Kirjandus

    Martin Feller, Der Dichter in der Politik. Victor Hugo und der deutsch-französische Krieg von 1870/71. Untersuchungen zum französischen Deutschlandbild und zu Hugos Rezeption in Deutschland. Marburg 1988.
    Johannes Lehtonen, "Victor Hugo". Soome keelest tõlkinud ja eessõna: Friedebert Tuglas. EKS, Tartu 1929
    Graham Robb, "Victor Hugo". Tõlkinud Riina Jesmin. Varrak, Tallinn 2000, 723 lk.
    Pascal Tonazzi, Florilège de Notre-Dame de Paris (anthologie) Editions Arléa, Paris, 2007, ISBN 2869597959

Välislingid
Commons-logo.svg
	Pildid, videod ja helifailid Commonsis: Victor Hugo
Wikiquote-logo.svg
	Tsitaadid Vikitsitaatides: Victor Hugo

    Marek Tamm, "Victor Hugo hauatagune elu" (Hugo 200) (Eesti Päevaleht 22. 2. 2002)

Peida
v · a · rRomantism
Muusika 	

Alkan · Beethoven · Bellini · Berlioz · Berwald · Bizet · Brahms · Chopin · Field · Franck · Glazunov · Glinka · Grieg · Hensel · Liszt · Mendelssohn · Mussorgski · Rahmaninov · Schubert · Schumann · Smetana · Verdi · Wagner · Weber
Kirjandus 	

Blake · Burns · Byron · Chateaubriand · Coleridge · Goethe · Heine · Hoffmann · Hölderlin · Hugo · Keats · Krasiński · Lamartine · Leopardi · Lermontov · Macpherson · Mickiewicz · Nerval · Novalis · Oehlenschläger · Poe · Puškin · Scott · Mary Shelley  · Percy Bysshe Shelley · Southey · Słowacki · Stendhal · Ujejski · Wordsworth
Kujutav kunst
ja arhitektuur 	

Blake · Brüllov · Constable · Corot · Delacroix · Friedrich · Géricault · Goya · Hudsoni jõe koolkond · Leutze · Natsareenlased · Neogooti stiil · Palmer · Turner
Kultuur 	

Boheemlus · Ossian · Rahvusromantism · Maailmakirjandus

Johann Wolfgang von Goethe
(Ümber suunatud leheküljelt Goethe)
Johann Wolfgang von Goethe. Autor Joseph Karl Stieler. 1828

Johann Wolfgang von Goethe (28. august 1749 Frankfurt Maini ääres – 22. märts 1832 Weimar) oli saksa kirjanik ja loodusteadlane.

Sisukord

    1 Elukäik
    2 Looming
    3 Teosed
        3.1 Romaanid
        3.2 Draamad
        3.3 Luuletused
        3.4 Reisikirjeldused ja loodusteaduslikud tööd
        3.5 Muud tööd
    4 Teosed eesti keeles
    5 Kirjandus
    6 Välislingid

Elukäik
Goethe Campanias. Autor Johann Heinrich Wilhelm Tischbein. 1787

Johann Wolfgang von Goethe sündis õigusteaduse doktori pojana ja sai kodus mitmekülgse hariduse. Aastatel 1765–1768 õppis Leipzigi ülikoolis ja 1770–1771 Strasbourgi ülikoolis õigusteadust. Vahepealse aja (umbes poolteist aastat) viibis ta Frankfurdis, paranes teda tabanud haigusest. Pärast õpingute lõpetamist hakkas tööle Frankfurdis advokaadina.

Õppides Strasbourgis, tutvus ta Johann Gottfried Herderiga, liitus tormi ja tungi nimelise liikumisega ja sai peagi selle juhiks.

Aastal 1775 kutsus Saksi-Weimari hertsog Karl August Goethe Weimari õukonda, kus ta teenis kõrgetel ametikohtadel elu lõpuni.

Aastal 1782 tõsteti Goethe aadliseisusse.

Aastatel 1786–1788 reisis Itaalias.

Aastal 1794 tutvus Goethe Friedrich Schilleriga, kes asus elama Weimarisse. Weimarist sai tähtis saksa kultuurielu keskus, sest Schiller tõmbas linna mitmeid saksa luuletajaid ja filosoofe.

Aastal 1806 abiellus Christiane Vulpiusega, kellega ta elas koos juba aastast 1788 ja kellega tal oli poeg. Kooselust sündis veel neli last, kes ei jäänud aga elama. Christiane suri 1816. aastal, poeg 1830. aastal.

Goethe elu viimaseid aastaid kirjeldab tema sekretär Johann Peter Eckermann oma raamatus "Vestlused Goethega" ("Gespräche mit Goethe in den letzten Jahren seines Lebens") (1836–1846).
Looming

Johann Wolfgang von Goethe alustas oma kirjanduslikku tegevust luuletuste ja näidendite avaldamisega. Tähelepanuväärseim näidend, mis tegi Goethe tuntuks kogu Saksamaal, oli 1773. aastal ilmunud "Götz von Berlichingen".

Aastal 1774 ilmus tema esimene romaan "Noore Wertheri kannatused". Selle romaani naispeategelase prototüübiks oli Charlotte Buff (abielunimega Kestner), kellesse Goethe õnnetult armus 1772. aastal advokaadibüroos praktikal olles. Romaan tõusis kultusraamatu staatusse ja tegi Goethe tuntuks kogu Euroopas.

Tõenäoliselt aastatel 1773–1775 kirjutas Goethe draama "Faust" algvariandi. Ühtekokku tegeles ta selle näidendiga ligi 60 aastat. "Fausti" esimene osa valmis 1806. aastal ja ilmus 1808. aastal. "Fausti" teise osa lõpetas ta 1832. aastal ning see ilmus pärast tema surma.

Olulisel kohal Johann Wolfgang von Goethe loomingus olid aforismid.

Goethe on mõjutanud maailmakirjanduse mõiste kujunemist.
Teosed
Romaanid

    1774: "Noore Wertheri kannatused" ("Die Leiden des jungen Werther")
    1796: "Wilhelm Meisteri õpiaastad" ("Wilhelm Meisters Lehrjahre")
    1809: "Hingesugulased" ("Die Wahlverwandschaften")
    1821: "Wilhelm Meisteri rännuaastad" ("Wilhelm Meisters Wanderjahre")
    1811–1833: Autobiograafia "Luule ja tõde" ("Aus meinem Leben: Dichtung und Wahrheit")

Draamad

    1773: "Götz von Berlichingen, raudkäega rüütel"
    1787: "Iphigeneia Taurises" ("Iphigenie auf Tauris")
    1788: "Egmont"
    1790: "Torquato Tasso"
    1808: "Faust" (1. osa)
    1832: "Faust" (2. osa)

Luuletused

    1773: "Prometheus"
    1782: "Metsavaim" ("Der Erlkönig")
    1790: "Rooma eleegiad" ("Römische Elegien")
    1794: "Reinuvader Rebane" ("Reineke Fuchs")
    1797: "Nõia õpipoiss" ("Der Zauberlehrling)
    1797: "Jumal ja bajadeer" ("Der Gott und die Bajadere")
    1798: "Hermann ja Dorothea" ("Hermann und Dorothea")
    1819: luuletsükkel "Lääne-Ida diivan" ("West-östlicher Divan"; kirja pannud koos Marianne von Willemeriga)

Reisikirjeldused ja loodusteaduslikud tööd

    1790: "Katse selgitada taimede metamorfoosi" ("Versuch die Metamorphose der Pflanzen zu erklären")
    1810: "Värviõpetusest" ("Zur Farbenlehre")
    1817–1829: "Itaalia reis" ("Italienische Reise")
    1832–1833: "Nachgelassene Schriften"

Muud tööd

    1786: "Novella"

Teosed eesti keeles

    "Faust. J. W. Goethe kurbmäng". I jagu. Tõlkinud Anton Jürgenstein. Postimehe kirjastus, Tartu 1920
    "Egmont. Kurbmäng viies vaatuses". Tõlkinud Anna Haava, Eesti Kirjastus-Ühisus, Tallinn 1924
    "Noore Wertheri kannatused" (romaan). Tõlkinud ja eessõna: Jaan Kärner. EKS , Tartu 1926
    "Faust". I jagu. Tõlkinud August Sang. Kirjastus Ilukirjandus ja Kunst, Tallinn 1946
    "Götz von Berlichingen, raudkäega rüütel" (näidend). Tõlkinud Betti Alver. Ilukirjandus ja Kunst, 1947
    "Faust". Tõlkinud Ants Oras. I jagu: Eesti Kirjanike Kooperatiiv, Lund 1955, II jagu Lund 1962; 2. trükk ühes köites: sari "Maailmakirjanduse tõlkevaramu", saatesõnad Ivar Ivask ja Thomas Salumets. TÜ Kirjastus 2007
    "Wilhelm Meisteri õpiaastad" (romaan). Tõlkinud Leida Kibuvits. Sari "Suuri sõnameistreid", ERK, Tallinn 1958
    "Wilhelm Meisteri rännuaastad" (romaan). Tõlkinud Leida Kibuvits. Sari "Suuri sõnameistreid", ERK 1959
    "Faust" (I-II). Tõlkinud August Sang, ER 1967; 2. trükk sarjas "Kooli kirjavara" 1972; 3. trükk: ER 1983, 4. trükk samal aastal sarjas "Kooli kirjavara"; 4. trükk: Tänapäev, Tallinn 2005
    "Luuletusi". Tõlkinud August Sang, ER 1968
    "Aforisme". Valinud, tõlkinud ja eessõna: Mati Hint. LR 1974, nr 33; 2., täiendatud ja parandatud trükk: kirjastus Petite, Tallinn 2001
    "Uus Melusine" (muinasjutt, lasteraamatuna välja antud katkend teosest "Wilhelm Meisteri rännuaastad"), ER 1982
    "Götz von Berlichingen; Egmont; Iphigeneia Taurises; Torquato Tasso" (näidendid). Tõlkinud Betti Alver, August Sang, Ain Kaalep ja Kersti Merilaas. ER 1983
    "Noore Wertheri kannatused". Tõlkinud Edla Valdna. Sari "Klassikalised lood", ER 1987; 2. trükk: järelsõna ja kommentaarid kirjutanud Liina Lukas, Avita, Tallinn 2004; 3. trükk: Eesti Päevalehe raamat 2007
    "Clavigo" (näidend viies vaatuses; Tallinna Linnateatri etenduse kava, mis sisaldab ka näidendi teksti). Tõlkija Urmas Oolup; kava koostaja Triin Sinissaar. Tallinn 2000, 68 lk
    "Muinasjutt" (Goethe muinasjutt, millele on lisatud 3 Rudolf Steineri loengut). Tõlkinud Katrin Laiapea ja Sander Varik; järelsõna: Sander Varik. PreMark, Tallinn 2006

Antoloogias "Maailma luule. Kuldne klassika" (SE & JS, Tallinn 2006) on valimik Goethe luuletusi Marie UnderI ja August Sanga tõlkes lk 115-178
Kirjandus

    Franz Schiller, "Lääne-Euroopa uue aja kirjandusajalugu", I köide, Tartu 1941, lk 162–166 ja 191–204
    XVIII sajandi väliskirjandus (kõrgkooliõpik). Valgus, Tallinn 1973, lk 368–385 ja 416–461
    Anatoli Lunatšarski, "Väliskirjandusest" (artiklite kogumik). Tõlkinud Aleksander Klejnot. ER 1977, lk 225–275
    Thomas Stearns Eliot, "Valitud esseesid". Tõlkinud Jaak Rähesoo, Hortus Litterarum, Tallinn 1997, lk 254–281 (essee "Mis on klassik?") ja lk 306–337 (essee "Goethe kui tark")
    Tanel Mullari, "Goethe värviôpetuse seostest geomeetriaga" – "Eesti Füüsika Seltsi aastaraamat 1997", Eesti Füüsika Selts, Tartu 1998, lk 120–132
    Johann Wolfgang von Goethe, "Minu elust: luulet ja tõtt". Tõlkinud ja eessõna: Heli Mägar – Akadeemia 1999, nr. 8, lk 1662–86 ja nr 9, lk 1858–76
    "Goethe Tartus" (konverentsi "Goethe Tartus", 1999, ettekanded). Toimetanud Vilja Kiisler. Eesti Goethe-Selts, Tartu 2000, 233 lk
    Ants Oras, "Luulekool" II, Ilmamaa, Tartu 2004, artiklid: "Goethe sajanda surmapäeva puhul" (lk 107–121), "Goethe draamad" (lk 122–176), "Faust" (lk 177–190) ja "Goethe India-aineline müstika" (lk 191–196)
    Ralph Waldo Emerson, "Inimkonna esindajad". Tõlkinud Karin Suursalu, LR 2005, nr 24–27, lk 131–146 (essee "Goethe – kirjanik")
    Anne Lange, "Ants Oras". Ilmamaa, Tartu 2005, lk 170–175 ja 263–269
    David Damrosch, "Goethe loob väljendi: maailmakirjanduse kultuuripoliitika". Tõlkinud Ene-Reet Soovik – Akadeemia 2007, nr 12, lk 2667–2705

Välislingid
Wikiquote-logo.svg
	Tsitaadid Vikitsitaatides: Johann Wolfgang Goethe
Commons-logo.svg
	Pildid, videod ja helifailid Commonsis: Johann Wolfgang von Goethe

    Ants Oras, Goethe sajanda surmapäeva puhul, Looming nr. 2 1932
    Alfred Koort, Goethe — filosoof ja loodusuurija, Looming nr. 3 1932
    Jaan Undusk, "Rahuldamatus: "Faustist" ja Eestist" – Eesti Päevaleht 8. detsember 2000
    Jüri Talvet, "Romaaniülikool: J. W. Goethe "Noore Wertheri kannatused"" – Eesti Päevaleht 13. aprill 2007, lk 24
    Surimask
    [1]
    Johann Wolfgang von Goethe Eesti vanema kirjanduse digitaalses tekstikogus EEVA

William Shakespeare
(Ümber suunatud leheküljelt Shakespeare)
William Shakespeare (1623. aasta gravüür)

William Shakespeare (23. aprill (traditsiooniline kuupäev) 1564 Stratford-upon-Avon – 3. mai (vkj 23. aprill) 1616) oli Inglismaa renessansiaegne luuletaja ja näitekirjanik, ingliskeelse kirjanduse suurkuju.

Sisukord

    1 Elu
    2 Looming
    3 Mõju
    4 Teosed
    5 Kogutud teosed eesti keeles
    6 Kirjandus
    7 Viited
    8 Allikad
    9 Välislingid

Elu

William Shakespeare sündis köösneri John Shakespeare'i perekonnas kaheksast lapsest kolmandana ja oli vanim täiskasvanuks elanud poeg[1]. Kuigi sellest tõendeid pole säilinud, peetakse väga tõenäoliseks, et ta õppis kohalikus ladina koolis.[2]

18-aastaselt abiellus ta endast umbes 7 aastat vanema Anne Hathawayga. Sündisid tütar Susanna (ristiti 26. mail 1583) ning kaksikud: tütar Judith ja poeg Hamnet (ristiti 2. veebruaril 1585).[3] Hamnet suri varakult, aastal 1596.[4] Millalgi 1585. ja 1592. aasta vahel alustas ta oma edukat karjääri Londonis näitleja ja kirjanikuna. Selle perioodi kohta Shakespeare'i elust andmed puuduvad, mis on andnud alust mitmesuguste legendide ja kahtlust äratavate juttude tekkele.[5]

Ei ole täpselt teada, millal ta alustas kirjutamist, kuid 1592. aastal etendati Londonis juba mitut tema näidendit.[6] Ta oli üsnagi jõukas[7], näiteks ostis ta 1597. aastal endale Stratfordi suuruselt teise maja.[8] Alates 1599. aastast tegutses Shakespeare Globe'i teatris. Oma karjääri jooksul jagas ta oma aega Stratfordi ja Londoni vahel.

1613. aastal naasis ta 49-aastasena Stratfordi, kus kolm aastat hiljem suri. Ta suri kuu pärast oma testamendi koostamist, mida alustas väitega, et on täie tervise juures. Tema kaasajast ei ole säilinud tõendeid tema surma põhjuste kohta. Ta maeti kaks päeva hiljem Stratfordi Püha Kolmainu kirikusse[9]. Epitaaf tema haua kohal hoiatab tema luude liigutamise eest. Seda järgiti hoolikalt kiriku restaureerimisel 2008. aastal.[10]

Shakespeare'i vanemal tütrel Susannal sündis tütar, kellel polnud lapsi[11], ning noorem tütar Judith sai kolm last, kes kõik surid järglasteta.[12]

Tema eraelust on vähe andmeid, mis on põhjustanud palju oletusi tema väljanägemise, seksuaalsuse ja usuliste veendumuste kohta.[13]
Looming

Kodulinna ladina koolis saadud teadmised antiikmütoloogiast ning antiikaja ajaloost ja kunstist sisendasid Shakespeare'i lugupidamist uhke loomuga ja sihikindlate roomlaste vastu[14]. Tema loomingust, nii näidenditest kui ka lüürikast, toimub ebaproportsionaalselt suure osa tegevus Itaalias ja sageli antiikajal.

Võib arvata, et kirjanik ise lootis kuulsaks saada pigem sonettide kaudu. Oma kogumikus avaldas ta 154 sonetti, millest esimesed 126 on pühendatud kenale noorele meessoost sõbrale ja järgmised (välja arvatud kaks kõige viimast) naisele, keda ta ise nimetab Dark Lady (Tume Daam või Tõmmu Daam). Shakespeare armastab enda tahtest hoolimata just seda naist. Sonettide põhiteemaks on arutlemine selle üle, kuidas ajaga kõik laguneb, kuid ilu on siiski surematu.

Shakespeare kirjutas kokku rohkem kui 30 näidendit, mida saab jagada kolmeks: komöödiad, tragöödiad ja ajaloolised draamad. Antiigiainelistes näidendites käsitles Shakespeare siiski mitte antiikaja, vaid kaasaja probleeme ja andis tegelastele kaasaegsete inimeste iseloomujooned[14]. Valdavalt on ta näidendid kirjutatud blankvärsis.

Ehkki mõnede teoste autorsus on tänini lahtine, on valdav enamik Shakespeare'i teostest teada. Mõningal määral on levinud teooriad, mille kohaselt polnud William Shakespeare'i nime all tuntuks saanud teoste (või vähemalt mõne teose) autor mitte Shakespeare ise, vaid mõni tema kaasaegne, nt näitekirjanik Christopher Marlowe, filosoof Francis Bacon või krahv Edward de Vere.
Mõju

William Shakespeare'i teosed on avaldanud maailma kultuurile tohutut mõju ning kuuluvad kindlalt maailmakirjanduse klassikasse. Nende aineil on tehtud arvukalt kirjandus-, kujutava kunsti ja lavateoseid, filme jt kunstiteoseid. Shakespeare'i näidendeid on korduvalt lavastatud ka Eestis, samuti on eesti keeles ilmunud tema kogutud teosed. Shakespeare avaldas suurt mõju ka inglise keelele, tema teostest on nii inglise kui ka teistes keeltes läinud käibele uusi sõnu, kõnekäände ja lendlauseid.

Shakespeare'i järgi on saanud nime üks Suurbritannia tähtsamaid teatreid Royal Shakespeare Company, mis tegutseb Stratford-upon-Avonis Royal Shakespeare Theatre'is.
Teosed

    "Hamlet"
    "Kuningas Lear"
    "Romeo ja Julia"
    "Othello"
    "Tõrksa taltsutus"
    "Suveöö unenägu"
    "Veneetsia kaupmees"
    "Palju kära ei millestki"
    "Nagu teile meeldib"
    "Windsori lõbusad naised"
    "Kaheteistkümnes öö"
    "Talvemuinasjutt"
    "Torm"
    "Julius Caesar" (1592)
    "Macbeth"
    "Antonius ja Kleopatra" (1606) kujutab samanimeliste antiikaegsete valitsejate elu
    "Timon Ateenast" (1606) käsitleb samanimelise misantroobist filosoofi ja riigimehe Alkibiadese elu ja suhteid[15]
    "Coriolanus" (1608)
    "Mõõt mõõdu vastu"
    "Cymbeline"
    "Eksituste komöödia" (1590) meenutab Plautuse äravahetamiskomöödiat kaksikutest Menaechmustest[14]
    "Titus Andronicus" (1591) on ajaloohõnguliste sugemetega Ovidiuse "Metamorfoosidest"[14]
    "Venus ja Adonis" (1593) on õukonna maitset järgiv värsseepos. Selle aluseks on lugu Ovidiuse "Metamorfoosidest", mis algab lõbusalt ja lõpeb traagiliselt.[14]
    "Lucretia teotamine" (1594) on traagiline eepos, mille ainestik pärineb Liviuselt[14]
    "Troilus ja Cressida" (1602) on sünge komöödia, mille antiikset ainestikku on tõlgendatud romantiliselt[14]

Kogutud teosed eesti keeles

Eesti keeles ilmusid 1959–1975 Shakespeare'i "Kogutud teosed" 7 köites, mis hõlmavad kogu tema loomingu. Väljaande tõlkis ning kirjutas ees- ja järelsõnad Georg Meri, mõned teosed on tõlkinud ka Jaan Kross ja Harald Rajamets.

Köidete sisu:

    I "Ajalookroonikad I": "Kuningas John", "Kuningas Richard Teine", "Kuningas Henry Neljas" I–II, "Kuningas Henry Viies"
    II "Ajalookroonikad II": "Kuningas Henry Kuues" I–III, "Kuningas Richard Kolmas", "Kuningas Henry Kaheksas"
    III "Komöödiad I": "Eksituste komöödia", "Tõrksa taltsutus", "Kaks veroonlast", "Asjatu armuvaev", "Suveöö unenägu", "Windsori lõbusad naised"
    IV "Komöödiad II": "Veneetsia kaupmees", "Palju kära ei millestki", "Nagu teile meeldib", "Kaheteistkümnes öö", "Troilus ja Cressida", "Lõpp hea, kõik hea", "Mõõt mõõdu vastu"
    V "Tragöödiad I": "Titus Andronicus", "Romeo ja Julia", "Julius Caesar", "Hamlet", "Othello"
    VI "Tragöödiad II": "Kuningas Lear", "Macbeth", "Antonius ja Kleopatra", "Coriolanus", "Timon Ateenast"
    VII "Viimased draamad, poeemid, sonetid ja luuletused": "Pericles", "Cymbeline", "Talvemuinasjutt", "Torm", "Venus ja Adonis", "Lucretia"; sonetid; luuletused

Pärast viimase köite ilmumist avaldas Georg Meri artikli "Shakespeare'i koguloomingu eestinduse puhul" (Keel ja Kirjandus 1975, nr. 10, lk. 577–585).
Kirjandus

    Karin Kask, "Shakespeare eesti teatris". ENSV Teatriühing ja Eesti Riiklik Kirjastus, Tallinn 1964
    Aleksander Anikst, "Shakespeare". Vene keelest tõlkinud Ester Jaigma. Eesti Raamat, Tallinn 1972
    Aleksander Lipkov, "Shakespeare kinolinal". Vene keelest tõlkinud Jüri Pärni. Eesti Raamat, Tallinn 1979
    Dennis Kennedy, "Shakespeare ja stsenograafia: XX sajandi lavastuste ajalugu". Inglise keelest tõlkinud Lilja Blumenfeld. Eesti Teatriliit, Tallinn 2004
    Ants Oras, "Luulekool" II, Ilmamaa, Tartu 2004, lk. 9–104 (tsükkel "William Shakespeare", 9 artiklit)

Viited

Schoenbaum 1987, 23–24.
Schoenbaum 1987, 62–63; Ackroyd 2006, 53; Wells et al. 2005, xv–xvi
Schoenbaum 1987, 93-94
Schoenbaum 1987, 224.
Schoenbaum 1987, 95.
Chambers 1930, Vol. 1: 287, 292
Chambers 1930, Vol. 2: 67–71.
Bentley 1961, 36.
Schoenbaum 1987, 306–07; Wells et al. 2005, xviii
"Bard's 'cursed' tomb is revamped". British Broadcasting Corporation. BBC News (28. mai 2008)
Chambers 1930, Vol. 2: 7, 9, 13; Schoenbaum 1987, 289, 318–19.
Chambers 1930, Vol. 2: 8, 11, 104; Schoenbaum 1987, 296.
Shapiro 2005, xvii–xviii; Schoenbaum 1991, 41, 66, 397–98, 402, 409; Taylor 1990, 145, 210–23, 261–5
Antiigileksikon, 2. kd., lk. 170-171

    Antiigileksikon, 1. kd., lk. 34. 2. kd., lk. 228

Allikad

    Ackroyd, Peter (2006), Shakespeare: The Biography, London: Vintage, ISBN 978-0-7493-8655-9
    Bentley, G. E. (1961), Shakespeare: A Biographical Handbook, New Haven: Yale University Press, ISBN 0-313-25042-1
    Chambers, E. K. (1930), William Shakespeare: A Study of Facts and Problems, 2 vols., Oxford: Clarendon Press, ISBN 0-19-811774-4
    Schoenbaum, Samuel (1987), William Shakespeare: A Compact Documentary Life (Revised ed.), Oxford: Oxford University Press, ISBN 0-19-505161-0
    Schoenbaum, Samuel (1991), Shakespeare's Lives, Oxford: Oxford University Press, ISBN 0-19-818618-5
    Shapiro, James (2005), 1599: A Year in the Life of William Shakespeare, London: Faber and Faber, ISBN 0-571-21480-0
    Taylor, Gary (1990), Reinventing Shakespeare: A Cultural History from the Restoration to the Present, London: Hogarth Press, ISBN 0-7012-0888-0
    Wells, Stanley; Taylor, Gary; Jowett, John; Montgomery, William, eds. (2005), The Oxford Shakespeare: The Complete Works (2nd ed.), Oxford: Oxford University Press, ISBN 0-19-926717-0

Välislingid
Commons-logo.svg
	Pildid, videod ja helifailid Commonsis: William Shakespeare
Wikiquote-logo.svg
	Tsitaadid Vikitsitaatides: William Shakespeare

    "William Shakespeare'i päritolu, elu ja tegevus" Vanemuise teatri kohviku Shakespeare kodulehel
    Enn Eesmaa "Enn Eesmaa tagasivaade 23. aprill: Püha Jüri ja William Shakespeare" Delfi/Elutark, 23.04.2015
    Rein Mets "William Shakespeare (1564 - 1616)"
    http://miksike.ee/documents/main/lisakogud/kirjandus/shakespeare.htm
    http://www.miksike.ee/documents/main/referaadid/william_shakespeare.htm

Kategooriad:

    William ShakespeareSündinud 1564Surnud 1616
Island
Disambig gray.svg 	 See artikkel räägib riigist; saare kohta vaata artiklit Islandi saar
Emblem-important.svg 	Selles artiklis on õigekeele- või stiilivigu.
Palun aita artiklit keeleliselt parandada.
Islandi Vabariik islandi Lýðveldið Ísland
Islandi lipp 	Islandi vapp
Islandi lipp 	Islandi vapp
Islandi asendikaart
Riigihümn 	Lofsöngur
Pealinn 	Reykjavík
Pindala 	103 125 km²
Riigikeel(ed) 	islandi
Rahvaarv 	317 351 (juuni 2014)[1]
President 	Ólafur Ragnar Grímsson
Peaminister 	Sigmundur Davíð Gunnlaugsson
Iseseisvus 	17. juunil 1944
Rahaühik 	kroon (ISK)
Ajavöönd 	maailmaaeg
Tippdomeen 	.is
ROK-i kood 	ISL
Telefonikood 	354
Islandi kaart.svg
Lääne-Islandi maastik

Islandi Vabariik on saareriik Atlandi ookeani põhjaosas Gröönimaa, Šotimaa ja Norra vahel. Riigi pealinn on Reykjavík.

Peaaegu kogu territoorium paikneb Islandi saarel, mis asub Atlandi ookeani keskahelikul ja on vulkaaniliselt aktiivne. Suurt osa Islandist katavad laavaväljad, millest omakorda osa on kaetud liustikega. Inimasustus paikneb suuresti ainult rannikul ja selle läheduses.

Esimesed inimesed jõudsid Islandile 9. sajandil. 13. sajandil läks Island Norra võimu alla ja aastal 1380 koos Norraga Taani võimu alla. 17. juunil 1944 kuulutati Þingvelliril välja Islandi Vabariik.

Sisukord

    1 Asukoht
    2 Loodus
        2.1 Geoloogiline ehitus
        2.2 Vulkaanid
        2.3 Mandrijäätumine
        2.4 Kliima
        2.5 Meri ja siseveed
            2.5.1 Jõed
            2.5.2 Järved
        2.6 Taimed
        2.7 Loomad
    3 Ajalugu
        3.1 Maa asustamine ja vaba riigi aeg
        3.2 Saagad ja "Eddad"
        3.3 Norra aeg
        3.4 Taani aeg
        3.5 Iseseisvumine ja uuem ajalugu
    4 Riik
        4.1 Haldusjaotus
    5 Rahvastik
        5.1 Demograafilised näitajad
        5.2 Keel
        5.3 Islandi nimed
        5.4 Religioon
        5.5 Asustus
    6 Kultuur
        6.1 Islandi kirjandus
        6.2 Muusika
        6.3 Kunst
    7 Meediasüsteem
    8 Vaata ka
    9 Viited
    10 Kirjandus
    11 Välislingid

Asukoht

Island asub põhjapolaarjoone lähedal 63. ja 66. põhjalaiuse vahel kõrvalisel saarel. Peale suure saare kuuluvad riigile veel lähedal asuvad väikesaared. Norra rannikuni on sealt 1000 km ja Šotimaani 800 km. Teisel pool on Kanada asustatud alad umbes 2000 km kaugusel. Island asub otse lühimal õhuteel Lääne-Euroopa ja Põhja-Ameerika idaranniku vahel.

Islandi lõunapoolseim punkt asub Surtsey saarel.
Loodus
Geoloogiline ehitus

Erinevalt ülejäänud Põhjalast on Islandi loodusmaistu geoloogiliselt noor. Island on vulkaaniline saar ookeani keskahelikul, mis on tekkinud Põhja-Ameerika laama ja Euraasia laama piiril. Atlandi ookeani keskaheliku vulkaanipursked osutusid sellel mäestikulõigul nii aktiivseteks, et lõpuks kerkisid ookeani kohale laava- ja tuhamassid, millest tekkis saar. Aktiivsuse põhjuseks on see, et Island ei asetse mitte üksnes ookeani keskahelikul, vaid ka kuuma täpi alal.

Islandi saar koosneb 400–600 m kõrgusest laavaplatoost, kuigi seal leidub ka kihtvulkaane. Platoo on algusest peale täis lõhesid, mis jagavad selle osadeks.
Vulkaanid

Praeguse aja aktiivsetest vulkaanidest on kõige ohtlikum Laki, milles on umbes 25 km pikkune lõhe, kust võimsa purske ajal enam kui sajast punktist laavat voolab ja tuhka õhku lendub.

Kihtvulkaanidest on tuntuim Hekla, kõrgeim aga Hvannadalshnjúkur (Öræfi, Öræfajökull; 2119 m).

Pisikesi purskeid on saarel peaaegu pidevalt, ohtlikke esineb iga 5–6 aasta tagant. 2010. aasta aprillis alanud Eyjafjallajökulli vulkaanipurse põhjustas Euroopas lennuliikluse seiskumise.

Tihti esineb Islandil ka nõrku maavärinaid.
Mandrijäätumine

Pärast jääaja lõppu ei sulanud mandrijää Islandil tervikuna, vaid säilis kihtvulkaanide otsas jäämütsidena, mida islandi keeles nimetatakse jökull'ideks. Praegugi katavad need 12% kogu saarest. Kõige suurem on Vatnajökull, mille pindala on umbes 8300 km².
Kliima

Islandi kliimat mõjutavad asend lähispolaarsetel laiuskraadidel, sooja Põhja-Atlandi hoovuse haru edelarannikul ja külma Ida-Grööni hoovuse harud põhja- ning idarannikul, samuti saare absoluutsed kõrgused. Asendi tõttu saab Island päikeselt vähe sooja isegi suvel. Rannikulgi on suvi lühike ja vilu. Laavaplatoodel on suvi märksa jahedam, jäämütside otsas seda aga polegi. Talv on Põhja-Atlandi hoovuse mõjul siiski suhteliselt pehme. Sademeid toovad Islandile peamiselt lõunast ja edelast saabuvad soojemad õhumassid.
Meri ja siseveed
Leirhnjúkuri kuumaveeallikas.

Meri Islandi ümber ei jäätu, kuid põhja- ja idarannikule kannab Ida-Grööni hoovus vahel talviti triivjääd. Karmidel talvedel võib see fjordid ummistada ja laevaliikluse katkestada.

Laevaliikluseks on parimad tingimused läänerannikul.
Jõed

Rannikualadel leidub tihedalt väikeseid ojasid. Suuremad jõed lähtuvad liustikest ja voolavad laavaplatoo lõhede kohale tekkinud orge pidi. Suvel, kui liustikuääred sulavad, on jõed veerohked, vesi aga on moreenist ja liivast sogane. Talvel jäävad need veevaeseks ja vesi selgineb.

Seal, kus jõed laskuvad alla platoo pangastelt või laavavooludelt, paiknevad kärestikud või maalilised joad. 44 meetri kõrgune Dettifoss on kõige veerikkam juga Euroopas.
Järved

Järvi on Islandil vähe. Üle 5 km² pindalaga järvi on 27. Suurim järv on Þórisvatn (88 km²), suurim looduslik järv on Þingvallavatn (84 km²).
Taimed

Taimed katavad vaid väikest osa saarest. Liustikel ei kasva midagi, peaaegu paljad on ka liivikud ja sisemaa laavaväljad. Põhja- ja idarannikut katab enamasti tundrataimestik, märjas ja soojemas edelaosas levivad soostunud niidud turbamuldadel. Õiget metsa pole Islandil kunagi laialdaselt kasvanud. Vähesedki suuremad puud raiusid viikingid pärast saare asustamist maha.
Loomad
Islandi hobune on Islandilt pärit hobusetõug.

Islandit ümbritsevates vetes on esindatud 17 vaalaliiki ja mitu hülgeliiki.

Maismaaimetajatest elas saarel enne inimasustuse teket vaid polaarrebane.

Suhteliselt vaeses maismaaelustikus on olulisel kohal linnud. Islandil on kohatud 369 linnuliiki (2006).

Roomajad ja kahepaiksed puuduvad.

Saart ümbritsev meri on kalarikas. Sisevetes elavad näiteks lõhilased.
Ajalugu
Þingvellir, paik, kus asutati Alþingi.
Maa asustamine ja vaba riigi aeg

    Vaata ka: Islandi vaba riik

Islandi ajaloolase Ari Þorgilssoni teose "Íslendingabók" ehk "Islandlaste raamat" (kirjutatud ajavahemikus 1122–1134) andmetel oli esimene Islandile ümberasuja Ingólfr Arnarson, kes rajas aastal 874 talu Reykjavíki. Enne teda, 9. sajandi keskpaigas olevat saarel käinud teisedki Norra meresõitjad, kes küll ei üritanud saart asustada (nt teel Norrast Fääri saartele sinna eksinud Naddoddur, keda peetakse saare avastajaks). Ingólfri ja teiste skandinaavlaste tulles olevat saarelt lahkunud seal varem elanud iiri mungad. Arheoloogilisi jälgi ei ole skandinaavlaste-eelsest asustusest siiski leitud.

Sisserändajad asustasid maa elamiskõlblikud piirkonnad umbes 60 aastaga. Peamiselt tuldi Islandile Norrast, aga ka viikingite asundustest Iirimaal, Šotimaal ja mujal Briti saartel. Nad tõid Islandile kaasa oma keldi päritolu naised, teenijad ja orjad. Paremad maad hõivati kiiresti ja nagu praegugi, paiknes asustus peamiselt rannikul, saare lõunaosa tasandikel ja maa teiste osade orgudes. Saare asustamisest räägib "Landnámabók" ehk "Maa asustamise raamat", kus on kirjas umbes 430 ümberasuja nimed, samuti nende esiisade ja järeltulijate nimed ning kirjeldatud, millise piirkonna keegi hõivas. "Maa asustamise raamat" on kirjutatud 12. sajandil ja peegeldab tõenäoliselt tolleaegset maaomandi jaotust. Islandilt on leitud üle 300 paganliku viikingite kalme. Paljud neist pärinevad 9. sajandi lõpust ja 10. sajandi algusest.

Aastal 930 asutati Reykjavíkist natuke ida pool Þingvelliris saare parlament Althing, millel vabad mehed tervet saart puudutavaid otsuseid vastu võtsid ja tüliküsimusi lahendasid. Althing kogunes kaheks nädalaks igal kesksuvel. Maa jagati hiljem neljandikeks, igaühel neist oli oma kohalik ting. Igas neljandikus oli goodkondi, mille juhtideks olid goodid (goði), kohalike ülikusuguvõsade esindajad.

Nagu Põhja- ja Lääne-Norras, kust enamik uusasukaid saabus, tegeleti ka Islandil peamiselt karjakasvatusega. Põllumajandus oli vähetähtis. Tegeleti ka kalapüügi ja kaubandusega. Välja müüdi villaseid kangaid, jahipistrikke, pärast Gröönimaa avastamist 10. sajandi lõpus ka sealt toodud kaupa. Islandi skaldid olid Skandinaavia kuningate õukondades väga hinnatud. Sidemed teiste maadega, eriti Norra ja Briti saartega, olid väga tihedad.

Aastal 1000 (või 999) võeti Islandil Althingi otsusega vastu ristiusk, põhjuseks tugev surve Norra kuninga Olav Tryggvasoni poolt. Althing otsustas saart tülides mitte lõhestada ja uus usk vastu võtta, säilitades vana usu pooldajatele õiguse oma kodus vanu jumalaid edasi teenida. Norra kuningas Olav II Haraldsson (Püha) saatis Islandile misjonipiiskoppe. Esimene piiskopiks saanud islandlane, Ísleifr, pühitseti ametisse 1056. 11. sajandi lõpus asutati esimene Islandi piiskopitool maa lõunaosas Skálholtis, 1106 ka teine piiskopitool põhjaosas Hólaris.
Saagad ja "Eddad"
Möðruvallabók, käsikiri, milles on teiste seas jäädvustatud Njálli saaga. Umbes 1350.

13. sajand oli Islandil arvukate sisetülide tõttu väga rahutu ja vägivaldne. Just sel ajal kirjutati aga põhiosa Islandi saagadest. Tuntuim saagažanr on islandlaste saagad, mis käsitlevad peamiselt maa asustamise aega ja uusasukate esimesi põlvkondi. Sageli algab tegevus juba Norras, kirjeldades ümberasujate esiisade elukäiku. 13. sajandil tegutses ka võimsa Sturlungite suguvõsa liige Snorri Sturluson, kes lisaks poliitikale tegeles ka oma maa ajalooga. Snorri on kirjutanud luulekunsti käsiraamatu "Noorem Edda", Norra kuningate ajaloo "Heimskringla" ja arvatavasti ka mõne saaga, nt "Egill Skallagrímssoni saaga". 13. ja 14. sajandi käsikirjades säilinud anonüümne "Vanem Edda" sisaldab viikingi- ja keskajast pärinevaid laule paganlikest jumalatest ning lugusid germaani rahvaste minevikukangelastest.
Norra aeg

13. sajandil oli väheste juhtivate suguvõsade võim kasvanud väga suureks ja esialgsest aristokraatlikust demokraatiast ei olnud enam palju järele jäänud. Kasvas ka Norra kuninga huvi saareriigi vastu, mida võimsamad Islandi ülikud üritasid oma kohapealsete konkurentide vastu ära kasutada. Kuna ükski ülikusuguvõsa ei suutnud võimu tervel saarel enda kätte haarata, olid islandlased 1262–1264 sunnitud tunnistama Norra kuninga formaalset ülemvõimu. Seega muutusid nad tema maksukohuslasteks ja vaba riigi aeg oli lõppenud.

Norra kuninga võimu all kaotati Islandil endine goodkondade süsteem ja Islandi ülikutest said Norra kuninga ametnikud. Althing jätkas kohtuna. Kuningas kehtestas kaubandusmonopoli, piirates saarerahva võimalust teiste maadega otse kaubelda, mistõttu Islandi majandus nõrgenes.
Taani aeg

Aastal 1380 läks Island koos Norraga Taani võimu alla. Taani kuningas huvitus islandlaste heaolust veel vähem kui Norra kuningas. 13.–14. sajandil alanud kliima jahenemine mõjus samuti Islandi majandusele halvasti. 17. ja 18. sajandil rüüstasid Islandit korduvalt piraadid. 1627 laastasid Alžiirist pärit muslimi piraadid talusid idafjordides, viies orjadeks kaasa Islandi saarelt 110 ja Vestmannaeyjarilt 242 inimest. Ainult 27 neist nägid veel oma saart, kui Taani kuningas Christian IV nad vabaks ostis.[2] Pääsenutest tuntuim on Guðríður Símonardóttir.

Epideemiate, näljahädade ja vulkaanipurskete (eriti Laki purske 1783–1784 ja järgnenud näljahäda) tõttu suri viiendik kuni veerand elanikest. 1602 Kopenhaagenis loodud kaubanduskompanii sai endale ainuõiguse saarega kauplemisel. See mõjus saare majandusele hävitavalt. Kaubandusmonopol kestis aastani 1786, edasi lubati Islandiga kaubelda kõigil Taani ja Norra kaupmeestel. Välismaalased said õiguse Islandiga kaubelda alles 1854. Aastal 1800 saatis Taani kuningas Althingi laiali.
Iseseisvumine ja uuem ajalugu

19. sajandi teisel poolel hakkasid islandlased aktiivselt taotlema õigust saare asju ise korraldada ja 1874 loodi Islandi omavalitsus. 1904 loodi Taanis Islandi Ministeerium, mille juhiks oli islandlane. 1918 võeti vastu liidulepingu seadus (Forbundsloven), millega Taani tunnistas Islandit kui iseseisvat Islandi Kuningriiki, mis oli Taaniga personaalunioonis ning mille monarh oli Taani kuningas Christian X. 17. juunil 1944 kuulutati Þingvelliril välja Islandi Vabariik.

Teise maailmasõja päevil kuulutas Island koos Taaniga neutraalsust. 1940. aasta kevadel okupeeris Saksamaa Taani. Kuu aega hiljem okupeerisid Islandi Suurbritannia väed. 1941. aastal asendus Briti okupatsioon Ameerika Ühendriikide omaga. Liitlasväed kontrollisid Islandit sõja lõpuni ja rajasid Islandile lennuväebaasi, mida USA pommitajad kasutasid vahepeatusena teel Euroopasse. Okupatsiooniväed lahkusid 1946. aastal.

1949. aastal asutati NATO, Island kuulus asutajaliikmete hulka, kuigi seda sammu saatsid kodused rahutused. 1951. aastal sõlmitud leppe alusel naasid Ameerika väed Islandile, kasutades sealset lennuväebaasi 2006. aastani.
Riik
Haldusjaotus
Regions of Iceland.png

Island on jaotatud kaheksaks piirkonnaks (landsvæði) (sulgudes halduskeskus):

    Höfuðborgarsvæði (Reykjavík)
    Suðurnes (varem Reykjanes) (Keflavík)
    Vesturland (Borgarnes)
    Vestfirðir (Ísafjörður)

	

5. Norðurland vestra (Sauðárkrókur)
6. Norðurland eystra (Akureyri)
7. Austurland (Egilsstaðir)
8. Suðurland (Selfoss)

Piirkonnad on omakorda jaotatud 23 maakonnaks (sýslur):

    Árnessýsla
    Austur-Barðastrandarsýsla
    Austur-Húnavatnssýsla
    Austur-Skaftafellssýsla
    Borgarfjarðarsýsla
    Dalasýsla

	

    Eyjafjarðarsýsla
    Gullbringusýsla
    Kjósarsýsla
    Mýrasýsla
    Norður-Ísafjarðarsýsla
    Norður-Múlasýsla

	

    Norður-Þingeyjarsýsla
    Rangárvallasýsla
    Skagafjarðarsýsla
    Snæfellsnes-og Hnappadalssýsla
    Strandasýsla
    Suður-Múlasýsla

	

    Suður-Þingeyjarsýsla
    Vestur-Barðastrandarsýsla
    Vestur-Húnavatnssýsla
    Vestur-Ísafjarðarsýsla
    Vestur-Skaftafellssýsla

Lisaks maakondadele on 14 maakonnaõigustega linna (kaupstaðir):

    Akranes
    Akureyri
    Hafnarfjörður
    Húsavík
    Ísafjörður

	

    Keflavík
    Kópavogur
    Neskaupstaður
    Ólafsfjörður
    Reykjavík

	

    Sauðárkrókur
    Seyðisfjörður
    Siglufjörður
    Vestmannaeyjar

Vaata ka: Islandi valdade loend.
Rahvastik
Demograafilised näitajad

Keskmine oodatav eluiga on naistel 81,3 aastat ja meestel 76,4, mis kuuluvad maailma kõrgemate hulka.
Keel

    Next.svg Pikemalt artiklis Islandi keel

Islandil kõneldakse islandi keelt, mida vajaduse puudumise tõttu ei ole ametlikuks keeleks kuulutatud. Islandi keel on kujunenud vanapõhja keelest ning on säilitanud palju arhailist. Islandlased oskavad veel praegugi lugeda oma keelemälestisi, mis on ligi tuhat aastat vanad. Seevastu on islandlastel ja teiste tänapäeva põhjagermaani keelte kõnelejatel teineteisest üsna raske aru saada. Islandi purismi tõttu kasutatakse võõrsõnade asemel enamasti neologismidest omasõnu.
Islandi nimed

    Next.svg Pikemalt artiklis Islandi isikunimed

Erinevalt teistest skandinaavlastest kasutavad islandlased jätkuvalt oma traditsioonilist nimesüsteemi, mis varem oli kasutusel kogu Skandinaavias. Islandi nimed erinevad enamikust läänemaailmas käibelolevatest perekonnanimesüsteemidest selle poolest, et kasutatakse patronüümi (vahetevahel matronüümi). Need põhinevad lapse isa (või ema) eesnimel. Islandi süsteemis ei kasutata perekonnanimesid.
Religioon

Riik toetab ja kaitseb luterlikku riigikirikut (Þjóðkirkjan 'Rahvuskirik' või 'Rahvakirik'; Islandi põhiseaduse artikkel 62), kuhu kuulub 84,08% elanikkonnast.

Vähemuskonfessioonide seas on:

    mitmesugused evangeelsed vabakirikud (üle 5%)
    katoliiklus (2,15%)
    nelipühilased (0,62%)
    ásatrú (alates 1972. aastast tunnustatud usund; 0,32%)
    seitsmenda päeva adventistid (0,25%)
    Jehoova tunnistajad (0,22%)
    budism (0,21%)
    Baha'i usk (0,13%)
    islam (0,11%).

Ainult 2,46% elanikkonnast ei kuulu mitte ühtegi usuühendusse.
Asustus

Pool rahvastikust elab pealinnas Reykjavíkis ja selle naabruses. Islandi sise-kõrgmaa on elamiskõlbmatu, mistõttu suurem osa asulatest paikneb rannikul ja selle läheduses.
Kultuur
"Þingvellir" (1900). Autoriks on Þórarinn Þorláksson, kes oli Islandi esimene kaasaegne kunstnik.
Islandi kirjandus

    Next.svg Pikemalt artiklis Islandi kirjandus

Muusika

    Next.svg Pikemalt artiklis Islandi muusika

Islandil on tugev rahvamuusika traditsioon. Selle kõrval on hakatud laialt viljelema ka popmuusikat. Tuntumate artistide hulka kuuluvad näiteks keskaegset muusikat mängiv Voces Thules, alternatiivrokki esitav The Sugarcubes, lauljad Björk ja Emiliana Torrini, postrokki viljelev Sigur Rós ning eksperimentaalne múm.
Kunst

    Next.svg Pikemalt artiklis Islandi kunst

Kujutav kunst on Islandil üsna uus nähtus. Seda on tugevalt mõjutanud Islandi maastikud ja mütoloogia.
Meediasüsteem

    Next.svg Pikemalt artiklis Islandi meedia

Islandi meediasüsteemi iseloomustades tuleb meeles pidada, et sealne auditoorium on ülejäänud Euroopaga võrreldes väike. Islandlastele on omane suur trükiajakirjanduse tarbimine. Kaks suuremat rahvuslikku päevalehte on Fréttablaðið ja Morgunblaðið. Raadio- ja televisioonimaastik on tugevalt polariseerunud ning aastaid on hoidnud juhtpositsiooni rahvusringhäälingu kanalid. Aastal 2010 läks Island analoogtelevisioonilt üle digitelevisioonile. Enamik islandlasi kasutab aktiivselt internetti – riigi statistikaameti 2009. aasta septembri küsitluse andmete põhjal kasutas vähemalt korra kolme kuu jooksul internetti 93% islandlasi[3].
Vaata ka

    2007. aasta Islandi parlamendivalimised
    Islandi jalgpallikoondis
    Islandi lennukompaniide loend
    Island Eurovisiooni lauluvõistlusel
    Islandi riigipeade loend
    Islandi saar
    Islandi hobune
    Island 2014. aasta taliolümpiamängudel
    Islandi Kuningriik
    Bessastaðir
    Árni Magnússon
    Islandi vaba riik
    Raudteetransport Islandil

Viited

The World Factbook.
Jänkimees: "Jänkimehe heeringakirjad, Baedeckeri Islandist". [[Päevaleht (1905)|]]. 11. september 1932, lk.7

    Statistics Iceland – Statistics – Tourism, transport and information technology – Information technology (kasutatud: mai 2010)

Kirjandus

    Aron Gurevitš: "Viikingite retked". Tõlkinud Jüri Selirand. Valgus 1975
    Mihhail Steblin-Kamenski: "Islandi kultuur". Tõlkinud Arvo Alas. Eesti Raamat 1973
    Gunnar Karlsson: "The History of Iceland". University of Minnesota Press, Minneapolis. 2000
    Preben Meulengracht Sørensen: "Saga and Society. An Introduction to Old Norse Literature". 1993

Välislingid
Wiktionary-logo.svg
	Vikisõnastiku artikkel: Island
Commons-logo.svg
	Pildid, videod ja helifailid Commonsis: Island

    Krister Kivi. Islandist: tänapäeva ragnarök Eesti Ekspress, 31. detsember 2008
    Hendrik Vosman. EL lubab Islandile kiirelt ukse avada Postimees, 31. jaanuar 2009
    Islandi uus valitsus püüab majanduskriisist jagu saada Postimees, 1. veebruar 2009
Andesiit
Kahekümne seitsme miljoni aasta vanused andesiitsed laavavoolud Stewarti vulkaanil USA-s.[1][2]

Andesiit on üks vulkaanilistest kivimitest, tüüpiline keskmise koostisega kivim.

Andesiit on basaldi järel kõige levinum vulkaaniline kivim.[3][4] Andesiit on kõige levinum subduktsioonivööndi vulkanismi produkt[5] ning on seetõttu eriti iseloomulik Vaikset ookeani ümbritsevale tulerõngale. Siiski ei pea andesiit esinema tingimata just subduktsioonivööndi tektoonilises režiimis, sest andesiiti defineeritakse keemilise koostise, mitte tekketingimuste järgi. Valdavalt andesiitse laavaga vulkaanid on plahvatusliku iseloomuga ning tekitavad lisaks laavale ka suures koguses tefrat. Andesiitse laavaga vulkaanipursked võivad olla väga ohtlikud ja võimsad, sageli kaasneb nendega ka lõõmpilvede teke.[6]

Andesiit on värvuselt tume- kuni helehall või pruun. Mineraloogiliselt koosneb andesiit peamiselt pürokseenist, plagioklassist ja küünekivist. Andesiit on koostiselt lähedane basaldile ja datsiidile. Keemiliselt koostiselt on andesiit nende vahevormiks ning moodustab reeglina ka sujuva ülemineku värvitoonis (murenemata basalt on must, andesiit enamasti tumehall või pruun ning datsiit helehall). Andesiidi struktuur on enamasti porfüüriline, mis tähendab, et valdavalt peeneteralises kivimis esinevad suuremad fenokristallid.[7]

Ajaloolise aja kõige võimsamad vulkaanipursked on olnud valdavalt andesiitse koostisega purskematerjaliga. Nende hulka kuuluvad Tambora (1815),[8] Krakatau (1883),[8] Pelée (1902),[8] Katmai (1912),[9] Saint Helens (1980)[8] ja Pinatubo (1991).[8] Ehkki basalt ja basaltset materjali purskavad vulkaanid on andesiitseist levinumad, on andesiitsed vulkaanid märksa enam tuntud, sest nende pursked on sageli plahvatuslikud, sellal kui basalti purskavad vulkaanid tegutsevad palju rahulikumalt ning väga sageli on need inimsilma eest varjatud, asudes ookeanide sügavuses.

Ohtliku käitumise tõttu on paljudel andesiitsetel tegevvulkaanidel alaliselt tegutsevad vulkanoloogiaobservatooriumid. Andesiidi teke on keerukas ja selles osalevad muu hulgas vahevöö ainese osaline sulamine ning hilisem fraktsioneeruv kristalliseerumine ja segunemine maakoore materjaliga.[8]

Sisukord

    1 Ajalugu
    2 Klassifikatsioon
    3 Koostis ja struktuur
    4 Teke
    5 Lasumuskehad
    6 Murenemine
    7 Kasutamine läbi ajaloo
    8 Andesiit Eestis
    9 Andesiit väljaspool Maad
    10 Viited
    11 Allikad
    12 Välislingid

Ajalugu
Andesiidile nime andnud saksa geoloog Christian Leopold von Buch 1850. aastal.
Andesiit sai nime Andide mäestiku järgi.

Nimetus "andesiit" on tuletatud Andide mäestiku järgi.[10] Andid asuvad subduktsioonivööndi kohal, mistõttu esineb seal rohkelt andesiitset vulkaanilist materjali. Andesiit on kõige levinum vulkaaniline kivim Andide mäestikus.[11] Andesiidile andis nime saksa geoloog Christian Leopold von Buch aastal 1836, uurides Berliini ülikooli mineraloogi Gustav Rose poolt Lipari saartelt toodud kivimiproove ja võrreldes neid Alexander von Humboldti, Franz Julius Ferdinand Meyeni ning Eduard Friedrich Poeppigi poolt Andidest kaasa toodud kivimitega.[12] Von Buch nimetas andesiidiks päevakivi (albiiti) ja küünekivi sisaldavaid vulkaanilisi kivimeid.[13] Von Buch pidas andesiiti trahhüüdi erimiks, mis koosneb küünekivist ja albiidist, erinedes tavalisest trahhüüdist, mis koosneb peamiselt küünekivist ja sanidiinist. Termin "andesiit" kadus siiski paariks aastakümneks käibelt, sest Gustav Rose näitas, et andesiidiks nimetatud mineraalis sisalduv päevakivi ei ole albiit.[14]

Ka mõiste edasine kujunemislugu on seotud peamiselt saksa teadlastega, kes omasid 19. sajandil petroloogilises teadustöös maailmas juhtivat rolli.[15]

"Andesiidi" tõi geoloogilisse terminoloogiasse tagasi Justus Roth, kes 1861. aastal täpsustas mõiste definitsiooni. Ta pidas oluliseks kivimis sisalduvate päevakivide koostist. Roth nimetas kivimit andesiidiks siis, kui selles sisalduv plagioklass on oligoklassi (oligoklass hõlmas sel ajal ka andesiini[10]) koostisega.[16] Ferdinand Zirkel (1894) aga ei pidanud plagioklassi koostist definitsiooni seisukohalt oluliseks. Ta nimetas andesiidiks augiiti ja plagioklassi sisaldavaks vulkaaniliseks kivimit, mis ei sisalda oliviini.[17] Seega eristas ta andesiiti basaldist just oliviini järgi, mis on basaldis enamasti küllaltki tavaline mineraal. Uuesti määratletud andesiidi stratotüüp asub Argentinas Catamarca provintsis Andide mäestikus; selle defineeris Walter Ehrenreich Tröger.[18]

Hiljem on basaldil ja andesiidil taas keemilise koostise järgi vahet tehtud. Henry Washington nimetas kivimit andesiidiks siis, kui rauda ja magneesiumi sisaldavate normatiivsete mineraalide osatähtsus on väiksem kui 37,5 protsenti.[19] Ka James Shand kasutas sarnast meetodit. Andesiidiks nimetas ta kivimit, mille modaalsest mineraloogilisest koostisest moodustavad raua- ja magneesiumisilikaadid vähem kui 30 protsenti.[20] Alates 1888. aastast peetakse andesiiti ilma kvartsita dioriidi vulkaaniliseks analoogiks.[21]
Klassifikatsioon
Andesiit on QAPF-diagrammil koos basaldiga paremal keskel. Basaldist eristab andesiiti värviliste mineraalide väiksem osatähtsus.

Tänapäevane andesiidi definitsioon on sarnaselt teiste tardkivimite omadega Rahvusvahelise Geoloogiaühingu (IUGS) tardkivimite süstemaatika alakomisjoni (Subcommission on the Systematics of Igneous Rocks) poolt välja töötatud.[22][23]

Kui kivimi modaalne mineraloogiline koostis on määratud, siis klassifitseeritakse andesiiti QAPF-diagrammi kasutades järgmiselt: Q/(Q+A+P) on vahemikus 0–20%, F/(F+A+P) on vahemikus 0–10%, P/(A+P) on suurem kui 65% ning M on väiksem kui 35%.[24] Q, A, P, F ja M on vastavalt kvarts, leelispäevakivi, plagioklass, feldšpatoidid ja värvilised mineraalid (peamiselt pürokseenid, amfiboolid, biotiit ja oliviin). Värviliste mineraalide osatähtsus eristab andesiiti antud juhul basaldist, mille värviliste mineraalide osatähtsus on suurem kui 35%.[25]

Enamasti kasutatakse vulkaaniliste kivimite klassifitseerimiseks QAPF-diagrammi asemel TAS-diagrammi, mis põhineb kivimite keemilisel koostisel. Vulkaanilised kivimid on tavaliselt väga peeneteralised ning sisaldavad sageli kristallstruktuurita vulkaanilist klaasi, mistõttu on keemilisel analüüsil põhinev klassifikatsioon täpsem ning sageli ainuvõimalik viis kivimi adekvaatseks määramiseks.

Andesiit on TAS-diagrammil defineeritud kui kivim, mille ränidioksiidisisaldus jääb vahemikku 57–63%. Andesiidivälja otspunktide koordinaadid on: 57, 0; 57, 5,9; 63, 0; 63, 7.[24] Et andesiidi ja basaldi vahel ei ole teravat üleminekut, vaid nende vahelised eraldusjooned on kunstlikud, on loodud täiendavalt terminid trahhüandesiit, kui kivim sarnaneb keemiliselt koostiselt rohkem trahhüüdile, ja basaltne andesiit, mida kasutatakse siis, kui ränidioksiidisisaldus jääb vahemikku 52–57%.[26]

Kuni IUGSi tardkivimite süstemaatika alakomisjoni loomiseni ei olnud tardkivimite nimetamine reguleeritud. Selle tulemuseks on tohutu kogus termineid ning üle tuhande defineeritud kivimtüübi.[27] Paljusid neist loetakse tänaseks vananenuiks või kasutatakse väga harva. Ka andesiidil on mitmeid sünonüüme ning kitsamalt defineeritud erimeid; samuti on andesiidi hulka loetud erimeid, mis on tänaseks määratud mõneks teiseks kivimiks. Andesiidi erimite (nii praeguste kui ka ajalooliste) hulka kuuluvad: alboraniit,[28] amboniit, andesiitkivim, andesitoid, auganiit, bandaiit, beringiit, boniniit, doreiit,[29] esterelliit,[30] felsoandesiit, inninmoriit,[29] iseniit,[31] islandiit,[29] karmeloiit,[30] kohalaiit, kumbraiit,[29] kuseliit,[32] mondhaldeiit,[33] mugeariit,[33] ortleriit,[30] ortoandesiit, sakalaviit, sanakiit, santoriniit, sanukiit, suldeniit, šastaliit,[29] šošoniit,[31] tomatsiit, ungariit,[29] vaiselbergiit[34] ja volõniit.[32]
Andesiidi klassifitseerimiseks kasutatakse tavaliselt TAS-diagrammi.
Koostis ja struktuur
Andesiit polarisatsioonimikroskoobi all. Selgesti tuleb esile andesiidile iseloomulik porfüüriline struktuur, mis seisneb suuremate kristallide esinemises peeneteralises põhimassis. Hallikas mineraal on plagioklass, pruun pildi allosas on küünekivi, pruun ülaosas on biotiit ning must keskel on magnetiit.

Mineraloogiliselt koosneb andesiit peamiselt pürokseenist, plagioklassist, küünekivist ja biotiidist.[7] Andesiidi koostis on lähedane basaldile ja datsiidile. Keemiliselt koostiselt on andesiit nende vahevormiks ning moodustab reeglina ka sujuva ülemineku värvitoonis (murenemata basalt on must, andesiit enamasti tumehall või pruun ning datsiit helehall või kahvatupruun).

Värske murenemata andesiit on enamasti tumehalli värvi. Murenedes võib kivim selles sisalduvate rauaosakeste oksüdeerumise tõttu omandada pruuni või isegi punaka ilme. Mida heledam andesiit, seda enam sisaldab ta ränidioksiidi. Orogeenne ehk subduktsioonivööndi andesiit on peaaegu alati porfüürilise struktuuriga.[29] Kivimi põhimass koosneb nii peenikestest mineraaliteradest, et neid on isegi mikroskoobi abiga keeruline määrata. Peenikese põhimassi sees paiknevad palju suuremad fenokristallid, mis kuuluvad tavaliselt plagioklassile, pürokseenile, raua- ja titaanioksiididele, biotiidile ja küünekivile; sagedased lisandid on magnetiit, tsirkoon, apatiit, ilmeniit ja granaadid.[35] Andesiit võib sisaldada ka kristallstruktuurita vulkaanilist klaasi ja allaniiti. Tüüpilise maapealsetes tingimustes tardunud andesiidi massist moodustavad fenokristallid umbes 30 protsenti.[36]
Vesikulaarne andesiit, mille vesiikulid on täitunud sekundaarse tseoliidiga.

Porfüüriline struktuur vihjab kivimi keerulisele tekkeloole. Kristallid saavad suureks kasvada ainult siis, kui neil on selleks piisavalt aega. Seega pidi magma kristalliseerumine algama juba magmakambris ning vulkaanikraatrist väljunud magma sisaldas juba lisaks vedelale komponendile ka kristalliseerunud ainet. Peeneteraline põhimass on moodustunud kiire jahtumise teel maapinnani jõudnud laavast.

Andesiitne laava sisaldab sageli vesiikuleid, mille moodustavad laavas sisalduvad vulkaanilise gaasi mullid, mis pole laava viskoossuse tõttu sellest väljapääsu leidnud ning jätavad kivimi tardudes juustusarnaselt auklikuks. Hiljem võivad vesiikulid täituda sekundaarsete mineraalidega, milleks on enamasti kvarts, kaltsiit või tseoliidid.
Keskmise ilma veesisalduseta andesiidi koostis oksiidsel kujul massiprotsentides: SiO2 	TiO2 	Al2O3 	Fe2O3 	FeO 	MnO 	MgO 	CaO 	Na2O 	K2O 	P2O5
58,70 	0,88 	17,24 	3,31 	4,09 	0,14 	3,37 	6,88 	3,53 	1,64 	0,21
Numbrid on keskmistatud 2600 analüüsitud andesiiditüki alusel.[37]
Teke
Andesiidi tekkekeskkonnaks on tavaliselt subduktsioonivöönd.

Andesiidi tüüpiliseks tekkekeskkonnaks on subduktsioonivöönd, eriti mandriline subduktsioonivöönd, kus ookeaniline maakoor sukeldub mandrilise maakoore alla.

Sügavamale vajuvad kivimid soojenevad ning satuvad järjest suureneva rõhu tingimustesse. Suureneva rõhu käes pole paljud mineraalid enam stabiilsed ning hakkavad muutuma teisteks uutesse tingimustesse sobivateks mineraalideks. Sellist protsessi nimetatakse moondeks ja selle käigus moodustunud kivimeid moondekivimeiks. Ebastabiilseiks muutuvad eeskätt vett sisaldavad mineraalid, mida subdutseeruvas laamas on rohkelt, sest varem ookeanipõhja moodustanud maakoores sisaldub paljude mineraalide kristallstruktuuris vesi. Moonde käigus vabaneb vesi kivimite pooriruumi ning liigub seal kõrgemale, alandades sukelduva laama kohal oleva vahevöö ülaosa sulamistemperatuuri ja tekitades seeläbi ülessulamiskoldeid. Vesi alandab kivimite sulamistemperatuuri umbes 200–300 °C.[11]
Saint Helens on tüüpiline andesiitne vulkaan. Pildil on 1980. aasta vulkaanipurse.

Moodustuma hakkavad esimesed magmatilgad, mis on ümbritsevaist kivimeist väiksema tihedusega ning otsivad seetõttu teed ülespoole. Magma tihedus moodustab reeglina umbes 90% lähtekivimi tihedusest. Kivimite osalise sulamise läbi tekkinud magma koostis erineb lähtekivimi koostisest. Kivimid pole puhtad ained, vaid koosnevad paljudest erineva sulamistemperatuuriga mineraalidest (ka enamiku kivimit moodustavate mineraalide koostis ja seega ka sulamistemperatuur varieeruvad). Kõige madalama sulamistemperatuuriga on ränirikaste tardkivimite koostismineraalid (peamiselt kvarts ja leelispäevakivi), mistõttu on kivimi osalisel sulamisel sellest tekkinud magma ränirikkam kui lähtekivim ise.[11] See ongi moodus, kuidas üks tardkivim läbi sulamise teiseks muundub. Vahevöö ülaosa peamisest komponendist peridotiidist tekib osaliselt sulades basaltse koostisega magma. Basaldi sulamine omakorda tekitab andesiitse, datsiitse või muu sarnase ränirikka koostisega magma.

Andesiidi moodustumine pole lihtsalt ränivaesema kivimi sulamise tulemus. Selle protsessi kõik detailid ei ole tänaseks selged, kuid magma koostist mõjutavateks protsessideks on lisaks sulamisele ka fraktsioneeruv kristalliseerumine (magmast kristalliseeruvad mineraalid, mis magmaga koos edasi ei liigu ning muudavad seega selle koostist). Oluliseks koostise mõjutajaks võib olla ka magma segunemine maakoore materjaliga. Keskmine mandriline maakoor on ränirikkama koostisega kui basalt, mistõttu on ta ka madalama sulamistemperatuuriga ning hakkab basaltse magmaga kokku puutudes sulama ning sellega segunema.[8]

Ränivaesemad kivimid sisaldavad suuremas koguses raskemaid elemente, näiteks rauda. Seetõttu on ka basaldi tihedus pisut suurem kui andesiidil. Basaltne magma saab maakoores tõusta nii kõrgele, kui lubab tema ujuvus selle suhtes.[11] Paksust ning suhteliselt väikse tihedusega mandrilisest maakoorest on basaldil raskem läbi murda, mis ongi üks põhjusi, miks pole basalt mandritel nii levinud kui ookeanides. Näiteks andesiidile nime andnud Andide alune maakoor on umbes 60 kilomeetri paksune, mistõttu basalti seal praktiliselt ei esinegi.[38] Kui basaltne magma seguneb mandrilise maakoore materjaliga, muutub ta koostis andesiitsemaks ja tihedus väiksemaks ning seeläbi on magmal võimalik kõrgemale liikuda. Lisaks rikastub sulav materjal ookenis esinenud setete mõjul kaaliumi, baariumi ja tinaga; erinevate komponentide vahekord ei ole aga täpselt teada.[39]

Basaltne magma, mis riftivööndites konvektsiooniga kõrgemale tõustes moodustab ookeanipõhja, on väga väikse veesisaldusega (vähem kui 0,5%[40]). Andesiitsest subduktsioonivööndi magmast moodustab vesi aga kuni 6 protsenti.[41] See vesi on pärit subdutseerunud laamast, mille ümberkristalliseeruvad mineraalid vee vabastasid. Vabanenud vesi aitab basaldi sulamisele kaasa ning liigub koos magmaga ülespoole. Kui rõhk ülespoole liikudes väheneb, hakkab magmas lahustunud vesi moodustama gaasimulle, sest vedelike lahustuvus gaasides halveneb rõhu langedes. Merepinnal on gaasilise vee ruumala keemistemperatuuril üle 1600 korra suurem vedela vee ruumalast.[42][43] See on peamiseks põhjuseks, miks ookeanide keskahelikes pole praktiliselt üldse plahvatuslikke purskeid, sest puudub pingeid tekitav veeaur, mistõttu basaltne ning vedel laava võib rahulikult merepõhja voolata. Veega laetud subduktsioonivööndi magma ei leia aga tihti kraatrist rahulikku väljapääsu. Plahvatuslikkust võimendab ränirikka laava suurem viskoossus, mis ei lase tekkinud gaasimullidel magmast vabalt välja liikuda. Äärmuseni viidud pinged vabanevad lõpuks plahvatuslike vulkaanipursete näol, mille käigus on esmasteks purskeproduktideks tavaliselt vulkaanilised gaasid ning gaaside poolt pihustatud magma fragmendid, mida kokkuvõtvalt nimetatakse tefraks. Kui vulkaan on nö hääle puhtaks köhinud, võivad järgneda ka näiteks andesiitse koostisega laavavoolud.[44]

Andesiitse laava temperatuur kraatrist väljumise hetkel on 950–1170 °C. Tihedus pursketemperatuuril (ilma vesiikuliteta) on 2450 kg/m³ ning viskoossus 104–107 Pa·s.[45]

Andesiitseid kivimeid ei esine siiski vaid subduktsioonivööndites. Nii Marsi andesiitsed kivimid (Marsil puudub laamtektoonika) kui ka maised andesiitsed kivimid, mis esinevad väljaspool subduktsioonivööndeid, näitavad, et andesiit võib tekkida ka teistsuguste mehhanismide järgi. Jaapanis Zaō vulkaanil tehtud uuringud näitavad, et vastupidiselt tavalistele teooriatele pärinevad sealsed basaltsed laavavoolud pärinevad kõrgemal asuvast magmakihist, andesiitne laava tekib aga sügavamalt vahevööst pärinevast magmast.[46] Andesiidi tekke kõigis mehhanismides puudub aga teadlaste seas üksmeel.[47]
Lasumuskehad
Andesiitne plokk-laava.
Andesiidipaljand Šotimaa idarannikul.
Andesiidist sammas Slovakkias Vtáčniku mäestikus.

Vulkaani pursketüübi määrab peamiselt magma keemiline koostis. Väga üldiselt saab vulkaanid pursketüübi alusel jaotada kaheks – rahuliku käitumisega ning vedelat laavat purskavaiks ning plahvatuslikeks rohkelt püroklastilist materjali tootvaiks vulkaanideks. Esimesel juhul on laava peamiselt basaltse koostisega, teisel juhul koosnevad vulkaanilised kivimid peamiselt andesiidist ning vähemal määral veelgi enam räni sisaldavaist datsiidist, rüoliidist, trahhüüdist jne.[48]

Andesiit on basaldist oluliselt viskoossem, mistõttu ei moodusta ta basaldile omaseid õhukesi ning kergelt voolavaid laavavoolusid. Temperatuuril 1100 °C on andesiitne laava kuni 200 korda viskoossem Hawaii saare basaltsest laavast.[49] Andesiitsed laavavoolud on paksud ning liiguvad aeglaselt. Laavavoolu sees on plastiline laava, mis aeglaselt edasi roomab, selle välispind on aga pragunenud ja ebaühtlane ning meenutab eemalt vaadates hunnikusse lükatud nurgelisi kivilahmakaid. Ühe andesiitse laavavoolu kõrgus võib ulatuda mitmesaja meetrini ning selle serv on tavaliselt väga järsk. Sellist laavavoolu nimetatakse plokk-laavaks.[50] Andesiitne laavavool võib moodustada ka aa-laava, kuid erinevalt basaldist ei teki andesiitsest laavast kunagi pahoehoe-tüüpi laavavoolu.[51]

Laavavoolud on vaid üks osa andesiidi esinemisvormidest, sest andesiitsed vulkaanid on plahvatusliku pursketüübiga ning paiskavad suure osa magmast kraatrist välja väikesteks tükkideks fragmenteerununa, mis langevad maale tagasi vulkaaniliste pommide, plokkide, lapillide ja tuha näol.

Andesiit võib moodustada ka maa-aluseid plaatjaid intrusioone ehk daike, kuid pikemate andesiitsete daikide paksus peab üldjuhul ületama ühte meetrit, vastasel korral pole viskoossel andesiidil võimalik kuigi kaugele voolata. Mida kitsam on liikumistee, seda suuremat jõudu tuleb rakendada, et magmat seda mööda edasi liikuma sundida.[49]

Andesiidi äratundmine looduses ei pruugi olla lihtne. Ivar Murdmaa kirjutab raamatus "Ookean tulerõngas", kuidas ta üritas Onekotani saarel koguda võimalikult erinevaid kivimeid, kuid pärast neid laboris uurides selgus, et ta oli kaasa toonud seljakotitäie erineva väljanägemisega andesiiti.[52]

Mandriline maakoor on ookeanilisest väiksema tihedusega ning koosneb peamiselt tardkivimeist ja nendega keemiliselt koostiselt sarnanevaist moondekivimeist. Arvatakse, et mandrilise maakoore materjal ongi tekkinud läbi subduktsiooniprotsessi. Sellele viitab ka mandrilise maakoore keskmine koostis, mis vastab umbes andesiidi keemilisele koostisele.[53][54] Tänapäeval on suurem osa laavavooludest saarkaartel küll basaltsed (erandiks on vaid Aleuudid), seega on erinevuse seletamiseks loodud mitu teooriat. Ühe teooria kohaselt tekkis minevikus saarkaartel andesiiti basaldist rohkem, teise kohaselt on toimunud saarkaarte basaltsete kivimite (mis on vahevöö ülaosa kivimitest suurema tihedusega) vahevöösse sukeldumine ja mandrilist maakoort on jäänud moodustama vaid andesiitsed kivimid.[55]
Murenemine

Tekkinud andesiitsed lasumuskehad hakkavad aja jooksul nii keemiliste kui ka mehhaaniliste tegurite mõjul lagunema. Murenemist mõjutavad tegurid on kivimi mineraalne koostis, kliima, elustik, piirkonna topograafia ja aeg. Kuna andesiidi mineraalne koostis on varieeruv, lasumuskehad on erineva vanusega ja asuvad erineva elustiku ning topograafiaga piirkondades, võib andesiidi murenemine toimuda äärmiselt erinevalt. Kehtivad siiski kaks põhireeglit - peenema struktuuriga kivimid annavad murenemisel üldiselt peenema lõimisega mulla, jämedama struktuuriga kivimid aga jämedama lõimisega mulla ja tumedam kivim annab murenedes viljakama pinnase.[56] Andesiit on üldiselt keskmise tumedusega, mis tähendab keskmist viljakust, selle valdavalt porfüüriline struktuur tagab aga murenemisel tekkivate osakeste erineva suuruse. Hilisema murenemise staadiumis andesiit võib olla ka suisa valge.[57]

Andesiidi keemilise murenemise ehk porsumise puhul on ühe levinuma mineraali plagioklassi puhul võimalikud kolm erinevat reaktsiooni:

    NaAlSi3O8(x) + 4 H2O +4 H+ → Na+ + Al3+ + 3 H4SiO4

    NaAlSi3O8(x) + 4.5 H2O + H2CO3 → Na+ + 2 H4SiO4 + 0.5 Al2Si2O5(OH)4(x)

    NaAlSi3O8(x) + 4.5 H2O +4 H+ → 0.5 Al2Si2O5(OH)4(x) + Na+ + HCO3- + 2 H4SiO4

Kirde-California pinnas on tekkinud andesiidi murenemisel

Esimene reaktsioonivõrrand kirjeldab reaktsiooni happelisemas, teine aluselisemas keskkonnas, kolmas aga reaktsiooni süsihappegaasiga küllastunud atmosfääris. Kahe viimase reaktsiooni üheks lõppsaaduseks on uus mineraal kaoliniit. Neist reaktsioonivõrranditest võib näha, et vastavalt kulunud ajale muutub keskkonna happelisus ja seega ka vastavalt valdava reaktsiooni tüüp.[58] Lisaks plagioklassile võivad savimineraalid tekkida ka augiidi porsumisel.[59]

Andesiidis sisalduvad tumedad mineraalid (mika, pürokseen, küünekivi) annavad murenemisel püriidi ja sideriidi. Päevakivi porsumisel tekib kvarts. Viimane ei allu hästi keemilisele murenemisele ja seetõttu ajapikku kivimis kvartsisisaldus kasvab. Nõnda hakkab vanem ja rohkem murenenud andesiit väliselt sarnanema rüoliidile.[60]

Californias tehtud uuringute põhjal sisaldab andesiidist tekkinud pinnas kõrgemal põhiliselt kaoliniiti, samuti ka vermikuliiti. Allpool moodustab pinnase põhiosa kaoliin, pinnas sisaldab ka kaoliniiti, halloisiiti ja gibbsiiti. Sealsed pinnased on punakat värvi, kuna sagedaste tulekahjude mõjul muundub pinnases olev götiit hematiidiks. Pinnas ülalpool lumepiiri sisaldab allofaani ja imogoliiti. [61]

Andesiidi, nagu ka basaldi ja rüoliidi murenemisel võivad tekkida viljakad, andosoolideks nimetatud mullad.[62]
Kasutamine läbi ajaloo
Wizardi saar asub Crater Lake'i põhja katval andesiitsel laavaväljal Mazama vulkaani tipus.[63]

Andesiidi erimit sanukiiti on Shikoku saare ja selle ümbruskonna inimesed kasutanud tööriistade valmistamiseks juba paleoliitikumis.[64] Sanukiidist vardaid on tänu selle heliomadustele aastast 1961 kasutatud ka hōkyō nimeliste pillide (Jaapanis leiutatud litofonide) valmistamiseks.[65]

Plinius Vanem kirjutas oma "Loodusloos", et aastal 18 avastas Rooma leegionär Gaius Cominius Leugas Egiptuses porfüürilademe. See oli üksik kivimurd Araabia kõrbes Niiluse ja Punase mere vahel Araabia-Nuubia kilbil, kus leidus 600 miljonit aastat tagasi eelkambriumis moodustunud andesiiti. Kaevanduse ja ühtlasi mäe nimi, kus see kaevandus paiknes, oli kreeka keeles Mons Porpyritis ('Porfüürimägi').[66] Nähtavasti töötas kaevandus vaheaegadega perioodil 29–335 pKr, seejärel unustati kaevandus sajanditeks.[67]

Siiski oli sellest kaevandusest juba varemgi porfüüri toodetud. Juba 1850 eKr olid Kreetal Knossose palees suured porfüürsambad.[68]

Kaevandusest lääne poole Niiluse ääres asuvasse Qenasse (antiikajal Maximianopolis) viivat teed kirjeldas esimesena Strabon, kes suri 24 pKr. Ptolemaios kandis selle 2. sajandil Via Porphyritese ('Porfüüritee') nime all oma maailmakaardile ja selle nime all tuntakse seda tänapäevani. Porfüüritee äärde rajati mehitatud valvega kaevud. Itaalias seda kivimit looduslikult ei leidu, nii et kõik porfüürsambad Roomas, imperaatorite büstide porfüürtoogad ja Rooma panteoni porfüürpaneelid olid pärit samast kaevandusest.[66] Porfüürist altareid, vaase ja purskkaevubasseine hakati renessansi ajal uuesti kasutama ja neid on avastatud Itaaliast küllalt kaugelt, koguni Kiievist.[69]

Porfüüri kasutati laialdaselt Bütsantsis, see sai imperaatori tunnuseks ja sellest on tulnud eesti keelde sõna "purpur", mis vastab porfüüri ligikaudsele värvile (värvi põhjustab kivimis sisalduv piemontiit). Porfüüri kasutati Hagia Sophia[70] ja Konstantinoopoli suure palee ehitamisel.[71]

Roomlased kaevandasid aktiivselt ka esterelliiti, kasutades seda kaarikuteede sillutamiseks; esterelliti viidi siis Provence'st kõikjale Rooma riigi Euroopa aladele.[72] Ka on esterelliidist valmistatud Santa Maria Maggiore basiilika sambad. Enne kivimi defineerimist kutsuti seda "Estereli siniseks porfüüriks" (porphyre bleu de l'Estérel).

Andesiidi vorm on ka lapis Lacedaimonius, Porfido verde antico, lapis Croceus, lapis Taygetas, lapis Spartanus või Porfido serpentino verde, Peloponnesosel Krokeesi linnas Lakoonias kaevandatud kivim. Rohelise värvi annavad kivimile epidoot ja kloriit, tumedad varjundid annab kivimile pürokseen, heledad aga plagioklass.[73]

Tumerohelist porfüürse struktuuriga kivimit kaevandasid Taygetose mägedes juba neandertaallased; sarnast kivimit leidub ka Samothráki saarel.[74] Hiljem kasutati seda nii Minose kultuuris kui Mükeene kultuuris vaaside ja pitsatite valmistamiseks, kuna materjal oli kõva ning vastupidav (tugevus Mohsi skaalal on kuus või suurem).[75] Kivimit on maininud ka Pausanias[76]. Roomlased kasutasid kivimit opus sectile stiilis dekoratsioonide valmistamiseks (neid on leitud Ostia Anticast ja Nemist). Kivimit on kasutatud ka Santa Prassede basiilikas ja Püha Peetruse väljaku sillutises.[77] Keskajal kasutati kivi mosaiikide valmistamiseks Palermos, Konstantinoopolis ja Santiago de Compostelas; rooma ajast pärinevat kivi kasutati taas Püha Markuse basiilika ja Westminster Abbey rajamisel.[78]

    Porfüürist (andesiidist) Helena sarkofaag.

    Opus sectile Villa Adrianas (roheline kivim on andesiit.

    Porfüürist (andesiidist) Constantinuse sammas İstanbulis.

    Esterelliidist sambad Santa Maria Maggiore basiilikas.

    Ornamendid Spoletos. Ümmarguse ornamendi valmistamisel on kasutatud andesiiti.

Andesiit Eestis

Eesti asub tervenisti Ida-Euroopa platvormil, mis tähendab, et kristalne aluskord on siin kõikjal kaetud settekivimeist ja setteist koosneva pealiskorraga[79] (Põhja-Eestis peamiselt karbonaatkivimid ja Lõuna-Eestis peamiselt liivakivi). Andesiidipaljandeid seega Eestis ei esine. Valdavalt liustike poolt Fennoskandia kilbilt siia kantud pudedate setete seas leidub küll suures koguses kristalseid kivimeid, kuid Soomes ja Rootsis paljanduv aluskord koosneb peamiselt ligi kahe miljardi aasta vanustest moondekivimeist, mida lõikavad põhiliselt graniidist ja selle erimist rabakivist koosnevad umbes 1,6 miljardi aasta vanused intrusioonid. Rabakiviintrusioonidega on seotud ka aluseliste plaatjate intrusioonide ehk daikide esinemine (näiteks Häme daikiparv Soomes), kuid nende koostis on peamiselt basaltne. Seega võib andesiit Eestimaa pinnal esineda vaid väga harva ja ebatõenäolise külalisena.

Sellele vaatamata on andesiit Eestis siiski olemas. Üks puurauk (Undva-580), mis asub Saaremaal Undva lähedal, lõikab sügavusel alates 422,60 meetrist kuni 441,30 meetrini (puuraugu lõpp)[80] keskmise koostisega vulkaanilisi kivimeid, mis on tekkinud samaaegselt Riia plutooniga (umbes 1,6 miljardit aastat tagasi). Keemiliselt koostiselt on tegemist andesiidiga, ehkki ajaloolistele traditsioonidele tuginedes on neid kirjanduses nimetatud peamiselt plagioklassporfüriidiks[81].

Undva andesiidi keemiline koostis põhielementide oksiidide massiprotsentides:[82]
SiO2 	TiO2 	Al2O3 	Fe2O31 	MnO 	MgO 	CaO 	Na2O 	K2O 	P2O5
59,22 	1,03 	13,27 	10,43 	0,13 	3,23 	5,37 	2,71 	3,15 	0,51

1 – kogu raud on arvutatud ümber kolmevalentse raua oksiidiks.
Andesiit väljaspool Maad

Andesiit moodustab koos basaldiga põhiosa Marsi pealiskorrast.[83]

Aastal 2009 anti teada, et kaks Arktika uuringutel avastatud meteoriiti sisaldavad andesiiti.[84]
Viited

USGS. Stewart Peak andesite. (PDF)
USGS. USGS Geologic Investigations Series I-2799, sheet 4 (map units). (PDF)
Lerner, K. Lee & Lerner, Brenda W. (2003). Andesite. eNotes.com. (inglise keeles)
Morrissey, Meghan M. & Mastin, Larry G. (1999). Vulcanian eruptions. Kogumikus H. Sigurdsson (Toim.), Encyclopedia of Volcanoes. Academic Press. Lk 463–475. ISBN 012643140X
Gill, J B. (1981). Orogenic andesites and plate tectonics. New York, Springer-verlag.
McGraw-Hill Concise Encyclopedia of Earth Science. McGraw-Hill (2004). Lk 22. ISBN 0071439544
Le Maitre 2005, p. 56.
Gamble, John. (2007). Andesite. Entsüklopeedias McGraw-Hill Encyclopedia of Science & Technology (10. trükk). McGraw-Hill. Köide 1 (A–ANO). Lk 654–657. ISBN 0071441433
Wood, C.A. and Kienle, J. (editors) (1990) Volcanoes of North America: United States and Canada, Cambridge, Cambridge University Press, ISBN 0-521-36469-8, page 70.
Tomkeieff, S. I. (1983). Dictionary of Petrology. John Wiley & Sons. Lk 27. ISBN 0471101591
Rogers, Nick & Hawkesworth, Chris (1999). Composition of Magmas. Kogumikus H. Sigurdsson (Toim.), Encyclopedia of Volcanoes. Academic Press. Lk 115–131. ISBN 012643140X
F. Loewinson-Lessing: Petrographisches Lexikon, Repertorium der petrographischen Termini und Benennungen. Jurjew [Dorpat] 1893, lk. 14.
Buch, L. von. (1836). Über Erhebungscrater und Vulkane. Annalen der Physik und Chemie. Leipzig. 37. Lk 169–190.
Young 2003, p. 109.
Young 2003, p. 107.
Roth, J. (1861). Die Gesteinanalysen, XLV. Wilhelm Herz, Berlin.
Zirkel, F. (1894). Lehrbuch der Petrographie (2. trükk). Wilhelm Engelmann, Leipzig. Köide 2. Lk 595, 802, 806.
Ehrenreich Tröger: Spezielle Petrographie der Eruptivgesteine. Berlin 1935, S. 142, Nr. 324.
Washington, H. S. (1923). Amer. J. Sci., 205, 409.
Shand, S. J. (1927). Eruptive Rocks. Murby, London. Lk 184.
Teall, J. J. H. (1888). British Petrography. Dulau, London. Lk 254, 257.
Streckeisen, A. (1978). Classification and nomenclature of volcanic rocks, lamprophyres, carbonatites and melilitic rocks. Neues Jahrb. Mineral. Abhandl. 134. Lk 1–14.
Le Maitre 2005.
Jackson, J. A. (1997). Glossary of Geology (4. trükk). Alexandria, Virginia: American Geological Institute. Lk 24. ISBN 0922152349
Jackson, J. A. (1997). Glossary of Geology (4. trükk). Alexandria, Virginia: American Geological Institute. Lk 54. ISBN 0922152349
Le Maitre 2005, p. 35.
Le Maitre 2005, p. 2.
"The nomenclature of petrology, with references to selected literature"
McBirney, Alexander R. (1990). Andesite and dacite. Entsüklopeedias D. R. Bowes (Toim.), The Encyclopedia of Igneous and Metamorphic Petrology (Encyclopedia of Earth Sciences Series). Springer. Lk 18–22. ISBN 0442206232
Iddings 1913, p. 195.
Iddings 1913, p. 192.
Iddings 1913, p. 196.
Iddings 1913, p. 193.
"Igneus rocks: a classification and glossary of terms." R. W. Le Maitre lk. 156
Blatt, Harvey and Robert J. Tracy, 1996, Petrology, Freeman, ISBN 0-7167-2438-3
Wallace, Paul & Anderson, Jr., Alfred T. (1999). Volatiles in Magma. Kogumikus H. Sigurdsson (Toim.), Encyclopedia of Volcanoes. Academic Press. Lk 149–170. ISBN 012643140X
Le Maitre, R. W. (1976). The chemical variability of some common igneous rocks. J. Petrol. 17:589–637.
Francis & Oppenheimer 2003, p. 39.
Eiler, J.M. (2003). Inside the Subduction Factory. San Francisco: AGU Geophysical Monograph 138.
Francis & Oppenheimer 2003, p. 95.
Sigurdsson, H. (1999). Introduction. Kogumikus H. Sigurdsson (Toim.), Encyclopedia of Volcanoes. Academic Press. Lk 1–13. ISBN 012643140X
Martin Chaplin. Water Structure and Science. London South Bank University. (inglise keeles)
Verma, M. P. (2003). Steam tables for pure water as an ActiveX component in Visual Basic 6.0. Computers Geosci. 29, 1155–1163.
Francis & Oppenheimer 2003, p. 99.
Kilburn, Christopher R. J. (1999). Lava flows and flow fields. Kogumikus H. Sigurdsson (Toim.), Encyclopedia of Volcanoes. Academic Press. Lk 291–305. ISBN 012643140X
New Insights into Andesite Genesis: the Role of Mantle-derived Calc-alkalic and Crust-derived Tholeiitic Melts in Magma Differentiation beneath Zao Volcano, NE Japan Journal of Petrology;Nov2008, Vol. 49 nr 11, lk. 1971
http://www.tandfonline.com/doi/abs/10.1080/00206814.2013.767527#
Batiza, Bodey & White, James D. L. (1999). Submarine lavas and hyaloclastite. Kogumikus H. Sigurdsson (Toim.), Encyclopedia of Volcanoes. Academic Press. Lk ISBN 012643140X
Carrigan, Charles R. (1999). Plumbing systems. Kogumikus H. Sigurdsson (Toim.), Encyclopedia of Volcanoes. Academic Press. Lk 219–235. ISBN 012643140X
Francis & Oppenheimer 2003, p. 155.
Francis & Oppenheimer 2003, p. 154.
Murdmaa, Ivar (1980). Ookean tulerõngas. Eesti Raamat. Lk 19.
Taylor, S. R. (1967). The origin and growth of continents. Tectonophysics 4, 17–34.
Taylor, S. R. (1977). Island arc models and the composition of the continental crust. Kogumikus M. Talwani (Toim.), Island Arcs, Deep Sea Trenches and Back-Arc Basins. American Geophysical Union. Lk 325–336. ISBN 0875904009
http://www.ldeo.columbia.edu/gpg/projects/arc-magmatism-and-continental-genesis
http://www.ctahr.hawaii.edu/mauisoil/a_factor_form.aspx
https://books.google.ee/books?id=_BRaAAAAYAAJ&pg=PA64&lpg=PA64&dq=Andesite+decomposition&source=bl&ots=u-3K9IBldq&sig=F7uX-FnILN9mk51QEwtkY5DXL5Y&hl=et&sa=X&redir_esc=y#v=onepage&q=Andesite%20decomposition&f=false
http://depthome.brooklyn.cuny.edu/geology/core332/soil_lab.pdf
http://www.clays.org/journal/archive/volume%2030/30-4-253.pdf
https://books.google.ee/books?id=wqkeAQAAIAAJ&pg=PA84&lpg=PA84&dq=Andesite+decomposition&source=bl&ots=lKtAq_dlpN&sig=Qy4fLqJwZTAviwJDgEEX-dwXG6g&hl=et&sa=X&redir_esc=y#v=onepage&q=Andesite%20decomposition&f=false
https://faculty.unlv.edu/buckb/scanned%20pfd/Graham-R.C._Soil-mineralogy-trends-in-California-landscapes_2010.pdf
http://www.fao.org/docrep/003/y1899e/y1899e06.htm
The Geology and Petrography of Crater Lake National Park, 1902 Crater Lake Institute
Shuichi Hasegawa, Seiko Tsuruta, Munekazu Maeda (august 2014) Preservation of Sanukite, the Highly Sophisticated Music Instrument Made of Andesite Engineering Geology for Society and Territory, kd 8
Kenshi Kishi, Hitoshi Maeda, Masanori Sugai (detsember 2001) A new percussion instrument “hokyo” made of Sanukite Acoustical Science and Technology, kd 22, nr 3
Louis Werner: Via Porphyrites Aramco World, 1998
"Al-Ahram Weekly | Special: East of Edfu". Weekly.ahram.org.eg. 1999-02-24.
Knossos: Fieldnotes The Modern Antiquarian
"Archaeology". Arch.soton.ac.uk. 2012-09-25.
Emerson Howland Swift. Hagia Sophia Columbia University Press, 1940
A. G. Paspatēs (2004-04-30). The Great Palace Of Constantinople
La Côte d'Azur / Stéphen Liégeard Liégeard, Stéphen (1830-1925) 1887
Monica T. Price: Decorative Stone, lk. 206.
Broodbank, Cyprian (2014) [2013]. The Making of the Middle Sea: A History of the Mediterranean from the Beginning to the Emergence of the Classical World. Thames & Hudson. lk 105. ISBN 978-0-500-05176-4
Lapis Lacedaemonius
Pausanias, "Perièghesis thes 'Hellàdos", III, 21,4
Porfido serpentino antico Corsi Collection of Decorative Stones
Sammartini, Crozzoli: Steinböden in Venedig, lk. 31, 69.
Puura, V., Klein, V., Koppelmaa, H. & Niin, M. (1997). Precambrian basement. Kogumikus A. Raukas & A. Teedumäe (Toim.), Geology and mineral resources of Estonia. Estonian Academy Publishers. Lk 27–34. ISBN 9985501853
Niin, M. (1976). To the stratigraphy of the middle Proterozoic Hogland series in northern Baltic. Grigelis, A. A. (toim.) Materials on Baltic Stratigraphy. Vilnius. Lk 15–17.
Niin, M. (2002). Non-acid Igneous Rocks of the Crystalline Basement of Estonia. Eesti Geoloogiakeskuse Toimetised. Eesti Geoloogiakeskus. Lk 4–19.
Kivisilla, J., Niin, M. & Koppelmaa, H. (1999). Catalogue of chemical analyses of major elements in the rocks of the crystalline basement of Estonia. Estonian Geological Survey.
Cousins, Claire R.; Crawford, Ian A. (2011). "Volcano-Ice Interaction as a Microbial Habitat on Earth and Mars". Astrobiology 11 (7): 695–710.

    Day, James M. D.; Ash, Richard D.; Liu, Yang; Bellucci, Jeremy J.; Rumble, Douglas; McDonough, William F.; Walker, Richard J.; Taylor, Lawrence A. (2009). "Early formation of evolved asteroidal crust". Nature 457 (7226): 179–82.

Allikad

    Le Maitre, R. W. (2005). Igneous Rocks: A Classification and Glossary of Terms: Recommendations of the International Union of Geological Sciences Subcommission on the Systematics of Igneous Rocks (väljaanne 2 ). Cambridge University Press.
    Young, Davis A. Mind over Magma: The Story of Igneous Petrology. Princeton University Press. ISBN 0691102791.
    P., Francis; Oppenheimer, C. (2003). Volcanoes (väljaanne 2 ). Oxford University Press. ISBN 0199254699.
    Iddings, Joseph Paxson (1913). Igneous Rocks: Composition, Texture and Classification, Description and Occurrence (Inglise keeles). John Wiley & Sons, Inc. Vaadatud 2015-10-17.


Välislingid
Vulkaaniline kivim
Ignimbriit on lõõmpilvest sadenenud vulkaanilise tuha paakudes tekkinud purskekivim.
Vesikulaarse tekstuuriga oliviinbasalt on laavavoolus tardunud vulkaaniline kivim.

Vulkaaniline kivim ehk vulkaniit on vulkaanilise tekkega tardkivim.

Vulkaanilised kivimid on tekkinud vulkaanist väljutatud ainese tardumisel maapinnal, vees või maapinnalähedastes intrusioonides. Vulkaniitidele on omane peitkristalne ehk afaniitne struktuur. Vulkaanilisi kivimeid eristatakse süva- ja poolsüvakivimeist, mis tardusid sügavamal maakoores. Ekstrusiivne kivim, purskekivim ja efusiivne kivim on terminid, mida enamasti käsitletakse kui vulkaanilise kivimi sünonüüme, kuid tegelikult on neil pisut teistsugune tähendus.

Sisukord

    1 Struktuur ja tekstuur
    2 Mineraloogiline koostis
    3 Klassifikatsioon
    4 Vaata ka
    5 Kirjandus
    6 Välislingid

Struktuur ja tekstuur

Vulkaanilised kivimid on üldiselt kiire jahtumise tõttu afaniitse või peeneteralise struktuuriga. Nende koostises võib leiduda fenokristalle ja klaste. Fenokristallid on moodustunud vedelast magmast kristalliseerumise tulemusena ajal, mil magma polnud veel laavana maapinnale jõudnud. Klastid on teiste kivimite fragmendid, mis on sattunud laava või magma koostisse kas maa-alustes tingimustes magmakambri või vulkaanilõõri seintest või siis maapinnal, olles näiteks liikuvast laavavoolust kaasa haaratud.
Mineraloogiline koostis

Mineraale, millest vulkaanilised kivimid koosnevad, on väga palju. Siiski, kui jätta välja aktsessoorsed ehk kivimi koostises juhuslikud mineraalid või mineraalid, mida seal leidub nii vähe, et neid ei kasutata kivimite klassifitseerimisel ja nimetamisel, jääb järele vaid seitse põhilist mineraaliperekonda, millele lisandub kvarts. Seitsmest kuus kuuluvad silikaatide hulka. Need seitse on:

    Oliviinid, näiteks forsteriit
    Pürokseenid, näiteks augiit
    Amfiboolid, näiteks küünekivi
    Vilgud, näiteks biotiit
    Päevakivid, näiteks sanidiin
    Feldšpatoidid, näiteks nefeliin
    Raua- ja titaanioksiidid, näiteks magnetiit

Nagu eespool mainitud, lisandub neile seitsmele üksikmineraal kvarts.
Klassifikatsioon

Vulkaanilisi kivimeid nimetatakse sarnaselt teiste magmakivimitega vastavalt nende keemilisele koostisele. Ränirikastest vulkaniitidest on tuntud süvakivim graniidi vulkaaniline analoog rüoliit, samuti vahtja tekstuuriga pimss, või klaasja struktuuriga vulkaaniline klaas ehk obsidiaan. Ränivaestest vulkaniitidest on levinuim basalt. Plahvatusliku vulkanismiga kaasneb nn püroklastiliste kivimite teke. Tüüpiline püroklastiline kivim on tuff.

Vulkaanilisteks kivimiteks peetakse ka pinnalähedastes intrusioonides tardunud kivimeid, mis kiire jahtumise tõttu meenutavad struktuurilt pigem purske- kui süvakivimeid.
Vaata ka

    Efusiivne kivim
    Purskekivim
    Süvakivim

Kirjandus

    Peter Francis, Clive Oppenheimer, 2004. Volcanoes. Oxford University Press, 521 lk. ISBN 0-19-925469-9
    Myron G. Best, 2003. Igneous and metamorphic petrology. Blackwell Science, 729 lk. ISBN 1-4051-0588-7

Välislingid

    Eesti keelde tõlgitud animeeritud õppevahend vulkanismi ja vulkaaniliste kivimite kohta Tromsø ülikooli veebilehel webGeology.

Basalt
Basaldisoon albiitses kivimis.
Sammasbasalt Põhja-Iirimaal (Giant's Causeway).

Basalt on peeneteraline kuni klaasjas harilikult musta värvi vulkaaniline kivim.

Basalt koosneb põhiliselt plagioklassist, pürokseenist, raud- ja titaanoksiididest ning oliviinist. Ränioksiidisisaldus 45...52%, leelisoksiide alla 5% (massiprotsent).

Basaldist koosneb suurem osa ookeanide põhjast (ookeaniline maakoor), samuti moodustab basalt suuri laavavoole maismaal. Basalt on levinuim kivim maakoore ülaosas.

Sisukord

    1 Värvus
    2 Struktuur
    3 Tekstuur
    4 Koostis
    5 Klassifikatsioon
    6 Lasumuskehad
    7 Kasutamine
    8 Vaata ka
    9 Viited
    10 Välislingid

Värvus

Basalt on värskena musta või hallikat värvi. Hallika tooni annavad basaldile plagioklassi kristallid. Musta värvuse annab peamiselt pürokseen. Halli basaldisarnast kivimit nimetatakse andesiidiks. Makroskoopilisel vaatlusel on tihti andesiidil ja basaldil raske vahet teha, sest teravat piiri nende vahel ei ole, seetõttu nimetatakse nendevahelist kivimit basaltseks andesiidiks. Basaldi pind võib olla värvunud roheliseks, punakaks või kollakaks. Punakas värv vihjab hematiidi, kollane aga limoniidi tekkele, mõlemad tekivad rauda sisaldavate mineraalide porsumisel. Roheliseks värvub basalt hüdrotermaalsel moondel, rohelise värvi annab peamiselt kloriit.
Struktuur
Basaltses põhimassis on oranžid iddingsiidi ja mustad augiidi fenokristallid.

Basaldi struktuur on afaniitne, mis tähendab seda, et üksikuid kristalle ei ole võimalik nende väiksuse tõttu palja silmaga eristada. Peitkristallilises põhimassis esinevad tihti suuremad palja silmaga nähtavad mineraaliterad, mida nimetatakse fenokristallideks. Fenokristallid võivad anda basaldile ka nime, näiteks rohkelt oliviini sisaldavat basalti nimetatakse oliviinbasalt. Oliviinbasaldiks nimetatakse basalti ka siis, kui ta enam oliviini ei sisalda, kuid seda vaid seepärast, et oliviin on muutunud mõneks teiseks, antud tingimustel stabiilsemaks mineraaliks. Näiteks rohkelt oliviini arvelt tekkinud iddingsiiti sisaldavat basalti nimetatakse samuti oliviinbasaldiks. Levinud fenokristalliks basaldis on musta värvi ja tihti idiomorfse väliskujuga pürokseen augiit. Fenokristallidega basalti nimetatakse porfüüriliseks. Rohkelt vulkaanilist klaasi sisaldav basalt kannab nime hüalobasalt. Hüalobasaldi tunneb ära läikivama, pisut pigi meenutava pinna järgi.
Tekstuur
Vesikulaarne basalt roheliste oliviini fenokristallidega.

Basaldi tekstuur on eralduvate gaaside tõttu tihti poorne ehk vesikulaarne. Gaaside eraldumisest tekkinud tühikuid nimetatakse vesiikuliteks. Väga vesikulaarse basaldi tekstuuri nimetatakse šlakiliseks ja vastavat kivimit šlakiks. Peamiselt šlakist koosnevad näiteks šlakikoonused. Mõnikord on vesiikulid ühes suunas väljavenitatud, mis viitab sellele, et basaltne laava oli nende tekke ajal liikuvas ehk voolavas olekus. Sellist tekstuuri nimetatakse direktiivseks ehk suunatud tekstuuriks. Kui vesiikulid on väga peened, nimetatakse tekstuuri peenvesikulaarseks, suure läbimõõduga vesiikulite korral aga jämevesikulaarseks. See, kas kivim on peenvesikulaarne, jämevesikulaarne või lihtsalt vesikulaarne sõltub suuresti teda hindava petroloogi kogemustest ja süsteemist, mille ta endale on loonud. Üldjoontes võib peenvesikulaarseks nimetada basalti, mille vesiikulite diameeter ei ületa paari millimeetrit ja jämevesikulaarseks siis kui vesiikulite läbimõõt ületab sentimeetrit.

Vesiikulid on tihti täitunud mõne teise mineraaliga. Selliseid mineraale nimetatakse sekundaarseiks, sest nad ei ole tekkinud samaaegselt basaldi tardumisega, vaid on moodustunud hiljem. Kui vesiikulite sisepinnad on kaetud mineraalide mikrodruusidega, nimetatakse tekkinud tekstuuri miarooliliseks. Kui aga vesiikulid on üleni täitunud mineraalse massiga, on tegemist mandelkivitekstuuriga. Sagedasimad mandelkivitekstuuri moodustavad mineraalid on kaltsiit, tseoliit ja ränioksiid kvartsi, ahhaadi või kaltsedoni kujul.

Basaldis on tihti teiste kivimite tükke, mida nimetatakse ksenoliitideks. Nad on näiteks laavavoolu poolt maapinnalt kaasahaaraud ja hiljem basaldiks tardunud laavavoolu sisse jäänud võõrkivid. Purununud ja hiljem taas kokku tsementeerunud basalti nimetatakse basaltbretšaks.

Paljud struktuuri ja tekstuuriterminid ei välista üksteist. Ühe basaltse kivimi makroskoopiline kirjeldus võiks välja näha järgnev: porfüürilise struktuuriga afaniitse põhimassiga vesikulaarne kohati mandelkivitekstuur kaltsiidiga šlakiliste ksenoliitidega hüdrotermaalselt muutunud limoniidistunud pinnaga iddingsiitne oliviinbasaldi veeris.
Koostis

Värske, see tähendab muutumata ehk kainotüüpne basalt koosneb peamiselt pürokseenist, plagioklassist, oliviinist, amfiboolist ja maakmineraal magnetiidist. Neist kõige levinumad on pürokseen augiidi ja plagioklass labradori kujul. Neile lisanduvad paljud aktsessoorsed mineraalid. Kiirelt tardunud basalt võib sisaldada märkimisväärses koguses amorfset ehk kristallstruktuurita vulkaanilist klaasi.

Keskmise ilma veesisalduseta basaldi koostis oksiidsel kujul massiprotsentides:
SiO2 	TiO2 	Al2O3 	Fe2O3 	FeO 	MnO 	MgO 	CaO 	Na2O 	K2O 	P2O5
49,97 	1,87 	15,99 	3,85 	7,24 	0,20 	6,84 	9,62 	2,96 	1,12 	0,35

Numbrid on keskmistatud 3594 analüüsitud basalditüki alusel.[1]
Klassifikatsioon
TAS-diagrammil defineeritakse basalti kui kivimit, mille ränioksiidisisaldus jääb vahemikku 45...52%, leelisoksiidide sisaldus jääb aga alla 5%.

Alajaotuste loomine basaldi mõiste siseselt on kunstlik ja kokkuleppeline, nagu ka kõigi teiste tardkivimite korral, sest nende vahel ei ole järske üleminekuid. Basalt jaotatakse normatiivse koostise alusel kolmeks: kvartstoleiidiks, oliviintoleiidiks ja leelisbasaldiks. Kvartstoleiit sisaldab normatiivset kvartsi ja hüpersteeni, oliviintoleiit sisaldab normatiivset oliviini ning hüpersteeni ning leelisbaslt sisaldab normatiivset feldšpatoidi. Toleiitsest basaldist koosneb ookeaniline maakoor ja suured basaltplatood mandritel. Leelisbasalt on levinuim kivim leeliskivimite seas, sellest kivimtüübist koosnevad mitmed ookeanilised saared, näiteks Hawaii saared. Samuti esineb seda tüüpi basalti mandriliste riftivöönditega seotud tektoonilistes vööndites.
Lasumuskehad
Laavavool ja sellest ümbritsetud kipuka Kilauea vulkaani jalamil.
Tüüpiline basaltse pahoehoe-laava voolutekstuur. Tardunud köislaava Põhja-Islandi kõrgustikul.

Basalt on vulkaaniline kivim ja on seega maapinnale jõudnud vulkaanilõõrist. Vahel võib basalt tarduda ka maapinnalähedastes lõhedes, kuid sellisel juhul võib tegemist olla ka basaltse koostise, kuid jämedateralisema struktuuriga diabaasiga. Basalt moodustab laavavoolusid, sest on madala ränioksiidisisalduse tõttu suhteliselt vedel. Vedel on laava siiski võrreldes happelisemate ehk ränirikkamate vulkaaniliste produktidega, kuid veest on laava umbes tuhat korda viskoossem. Laavavoolud jagatakse aa-laavaks, pahoehoeks ja padilaavaks. Laavavoolud võivad katta väga ulatuslikke alasid, moodustades laavaplatoosid. Padilaavad on väga ulatusliku levikuga, kuid neid tuntakse tavaliselt kõige vähem, sest näha on neid suhteliselt raske. Seda seetõttu, et erinevalt aa-laavast ja pahoehoe laavast moodustub padilaava veealustes tingimustes. Padilaavast koosnev basaldikiht on osa ookeanilisest maakoorest. Pahoehoe üks vorme – köislaava koosneb köisjatest laavavorpidest, mis on moodustunud laava pinna jahtudes ja tahenedes, sel ajal kui vedelam siseosa kiiremini edasi liikudes pealmise kooriku rulli lükkab. Kooriku edasisel jahtumisel muutub ta rabedamaks ja võib puruneda, mille käigus tekib teravaservaline rahnlaava ehk aa-laava. Laava jahtudes võivad tekkide prismalaadsed sambad, mida nimetatakse sammasbasalt. Sellised vormid võivad olla väga efektsed ja on tihti andnud alust mitmesugustele legendidele, heaks näiteks on Giant's Causeway Põhja-Iirimaal. Sambad on enamasti heksagonaalsed ehk kuuetahulised ja kuni poolemeetrise läbimõõduga.
Kasutamine

Basalti kasutatakse ehitusmaterjalina ning skulptuuride valmistamiseks.
Vaata ka

    Kivimite loend
    Leelisbasalt
    Basaldikiht

Viited

    Le Maitre, R. W. (1976). The chemical variability of some common igneous rocks. J. Petrol. 17:589–637.

Välislingid
Commons-logo.svg
	Pildid, videod ja helifailid Commonsis: Basalt

    Basaltic Volcanism on the Terrestrial Planets – 1981. aastal koostatud mahukas ülevaade basaldist.

Kategooriad:

    TardkivimidVulkaanilised kivimidEhitusmaterjalid