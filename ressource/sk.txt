Pablo Picasso
Broom icon.svg
	Tento článok alebo jeho časť si vyžaduje úpravu, aby zodpovedal vyššiemu štandardu kvality.
Prosím, pozrite si stránky pomocníka, odporúčanie pre encyklopedický štýl a článok vhodne upravte.
Pablo Picasso
Signatur Pablo Picasso
Portrét Pabla Picassa od Juana Grisa (1912)
rodný dom Pabla Picassa v Malage (2004)

Pablo Picasso, formálne Pablo Ruiz Picasso (úplné meno Pablo (alebo El Pablito čiže Paľko) Diego José Santiago Francisco de Paula Juan Nepomuceno Crispín Crispiniano de los Remedios Cipriano de la Santísima Trinidad Ruiz Blasco y Picasso López, * 25. október 1881, Malaga Španielsko – † 8. apríl 1973, Mougins Francúzsko), bol španielsky maliar a sochár, významný umelec 20. storočia.

Žil takmer celý život vo Francúzsku. Jeho otec bol José Ruiz y Blasco; jeho matka María Picasso y López (María Picassová-Lopézová). V mladosti sa podpisoval Ruiz Blasco po svojom otcovi, ale približne od roku 1901 začal používať meno svojej matky.

Obsah

    1 Životopis
    2 Zoznam Picassových diel
    3 Iné projekty
    4 Externé odkazy

Životopis

Picasso sa narodil v španielskej Malage a asi najznámejší je ako zakladateľ kubizmu spolu s George Braqueom. Za svojho dlhého života však vyprodukoval široké a rôznorodé dielo, z ktorého sú najznámejšími diela z Modrého obdobia, kde sú ústrednými postavami pohybujúci sa akrobati, harlekýni, prostitútky, žobráci a umelci. Je známy ako spoluzakladateľ kubizmu ale i iných smerov, ktoré pomáhal rozvíjať a objavovať. Jeho najznámejšie kubistické diela sú Avignonské slečny - 1907 (Les Demoiselles d'Avignon) a Guernica - 1937 (Guernica) = vyobrazenie nemeckého bombového Guernici cez Španielsku občiansku vojnu. Mnohým toto veľké plátno stelesňuje nehumánnosť, brutalitu a zúfalstvo vojny. Maľovanie obrazu bolo zachytené sériou fotografií Picassovou najznámejšou milenkou, Dorou Maar, ktorá bola sama uznávanou umelkyňou. Guernica visela v newyorskom Múzeu moderného umenia mnoho rokov; podľa dohody s Picassom sa plátno nemalo vrátiť do Španielska, kým sa tam neobnoví demokracia. V roku 1981 sa Guernica vrátila do Španielska a bola vystavená v Casón del Buen Retiro. V roku 1992 sa maľba stala jednou z atrakcií Madridského múzea Reina Sofía po jeho otvorení. V začiatkoch v detstve a puberte demonštroval mimoriadny maliarsky talent keď maľoval v realistickom štýle; cez prvé desaťročie dvadsiateho storočia sa jeho štýl začal meniť - začal experimentovať s rozličnými teóriami, technikami a nápadmi. Jeho revolucionársky výkon mu priniesol svetové renomé a nesmierne bohatstvo, urobil z neho jedného z najznámejších postáv dvadsiateho storočia.

Hoci bol Picasso v prvom rade maliar (vlastne veril, že umelec musí byť maliarom, aby mohol byť považovaný za umelca), tiež pracoval na malých keramických a bronzových soškách, kolážach a dokonca napísal nejakú poéziu. „Je suis aussi un poète“ (Som aj básnik), hovoril žartom svojim priateľom.

Niekoľko Picassových obrazov sa zaraďuje medzi najdrahšie maľby na svete. 4. mája 2004 sa Picassova maľba Garçon à la pipe (Chlapec s fajkou) vydražila u Sothebyho za 104 miliónov USD, čím ustanovila nový cenový rekord.

Keď nepracoval, Picasso neznášal samotu. V Paríži mal kliku významných priateľov v štvrtiach Montmartre a Montparnasse, vrátane osobností ako André Breton, Guillaume Apollinaire, spisovateľka Gertrude Steinová a iných. Okrem manželky či prvoradej priateľky si zvyčajne vydržiaval niekoľko mileniek.

Picasso bol extrémne talentovaný ako maliar a kreslič, dokonca aj na štandard svetového umelca. Pracoval s rovnakou zručnosťou s olejom, vodovými farbami, pastelom, uhlíkom, ceruzkou a atramentom. Bol preslávený tým, že komplexné scény modeloval len pomocou niekoľkých geometrických tvarov v jeho kubistických prácach so zmiešaným médiom, ale aj tým, že produkoval po celý svoj život majstrovské portréty. Picassove skice jeho priateľov perom a atramentom z kubistického a neskoršieho obdobia sú cenené pre ich dovtedy nedoceňovanú vierohodnosť a stali sa príkladom jeho schopností. Picasso sa v sfére umenia vskutku pohyboval s ľahkosťou, aj napriek obmedzenému akademickému cviku (dokončil iba prvý ročník Kráľovskej akadémie v Madride). Jeho prirodzený talent bol znásobený divou pracovnou etikou, ktorá prežila do posledných rokov jeho dlhého života.
Picassovo múzeum v Malage
Zoznam Picassových diel

    Zoznam Picassových diel 1889 – 1900
    Zoznam Picassových diel 1901 – 1910
    Zoznam Picassových diel 1911 – 1920
    Zoznam Picassových diel 1921 – 1930
    Zoznam Picassových diel 1931 – 1940
    Zoznam Picassových diel 1941 – 1950
    Zoznam Picassových diel 1951 – 1960
    Zoznam Picassových diel 1961 – 1970
    Zoznam Picassových diel 1971 – 1973

Victor Hugo
Tento článok spĺňa podľa redaktorov slovenskej wiki kritériá na dobrý článok
Victor Hugo
francúzsky básnik, prozaik, dramatik a politik
Victor Hugo
Narodenie 	26. február 1802
Besançon, Francúzsko
Úmrtie 	22. máj 1885 (83 rokov)
Paríž, Francúzsko
Podpis 	Victor Hugo, podpis (z wikidata)
Odkazy
Projekt
Guttenberg 	Victor Hugo
(plné texty diel autora)
Commons 	Spolupracuj na Commons Victor Hugo
	Biografický portál Biografický portál

Victor Marie Hugo (* 26. február 1802, Besançon – † 22. máj 1885, Paríž) bol francúzsky básnik, prozaik, dramatik, románopisec, politik a jeden z najvýznamnejších predstaviteľov francúzskeho romantizmu.

V roku 1837 bol vymenovaný za dôstojníka čestnej légie. Roku 1845 vstúpil do politiky a bol vymenovaný za paira, v komore pairov sa vyslovoval za návrat Ľudovíta Bonaparta, po zrušení pairstva (1848) úspešne kandidoval do ústavodarného zhromaždenia (na listine Constitutionelu) ako zástanca pravicovej politiky. Ľavicovým politikom sa stal až v októbri 1849. Odvtedy vystupoval ako odporca Ľudovíta Bonaparta a zástanca liberálneho socializmu. Z tohto dôvodu odišiel po štátnom prevrate (2. december 1851) do exilu a usadil sa v Bruseli, potom na ostrovoch Jersey a Guernsey. Do Paríža sa vrátil až v roku 1870. Roku 1871 bol zvolený do bordeauxského zhromaždenia, z ktorého veľmi skoro vystúpil. Roku 1875 sa stal senátorským delegátom a onedlho na to senátorom. Roku 1881 bol znova zvolený ako senátorský delegát a roku 1882 sa opäť stal senátorom.

Obsah

    1 Mladosť a vplyv prostredia
    2 Raná tvorba – poézia a próza
    3 Divadelná tvorba
    4 Neskoršia beletria
    5 Politická činnosť a exil
    6 Náboženské názory
    7 Dielo
        7.1 Divadelné hry
        7.2 Poézia
        7.3 Romány
    8 Iné projekty
    9 Zdroj
    10 Externé odkazy

Mladosť a vplyv prostredia

Victor-Marie Hugo bol tretím a posledným synom Josepha Léopolda Sigisberta Huga (1773 – 1828) a Sophie Trébuchetovej (1772 – 1821). Jeho bratia sa volali Abel Joseph Hugo (1798 – 1855) a Eugène Hugo (1800 – 1837). Victor sa narodil v roku 1802 v meste Besançon (región Franche-Comté) a väčšinu svojho života prežil vo Francúzsku. Počas vlády Napoleona III. bol však nútený odísť do exilu – v roku 1851 žil krátko v Bruseli, v období od 1852 do 1855 na ostrove Jersey a v rokoch 1855 – 1870 a 1872 – 1873 na ostrove Guernsey. V roku 1859 bola vyhlásená všeobecná amnestia – odvtedy bol exil Hugovou vlastnou voľbou a výrazom protestu proti francúzskej vláde.

Hugovo rané detstvo bolo poznamenané veľkými udalosťami. Storočie, ktoré predchádzalo jeho narodeniu, bolo svedkom zvrhnutia dynastie Bourbonovcov počas Francúzskej revolúcie, vzostupu a pádu Prvej republiky, vzostupu Prvého francúzskeho cisárstva a diktatúry Napoleona Bonaparta. Napoleon sa prehlásil cisárom dva roky po Hugovom narodení a dynastia Bourbonovcov sa dočkala reštaurácie pred jeho osemnástymi narodeninami. Rozdielne politické a náboženské presvedčenie Hugových rodičov bolo odrazom vplyvov, ktoré budú súperiť o nadvládu nad Francúzskom počas jeho života: Hugov otec bol vysoký dôstojník v Napoleonovej armáde, ateista a republikán, pre ktorého bol Napoleon hrdinom; jeho matka bola neochvejná katolíčka a rojalistka a jej milencom bol generál Victor Fanneau Lahorie, popravený v roku 1812 za úklady voči Napoleonovi.

Sophie sprevádzala manžela do Talianska (kde slúžil ako guvernér provincie v blízkosti Neapola) a do Španielska (kde zodpovedal za tri španielske provincie). Kvôli únave z neustáleho cestovania, ktoré je súčasťou vojenského života, a hádkam s neverným manželom Sophie v roku 1803 na čas opustila Léopolda a usadila sa v Paríži. Od tej doby hrala dominantnú úlohu vo výchove a vzdelávaní svojho syna, čo sa odrazilo aj v skorej Hugovej poézii a próze, ktoré odrážajú vášnivú oddanosť kráľovi a viere. Až neskôr, počas udalostí, ktoré viedli k Francúzskej revolúcii z roku 1848, sa Hugo začal búriť voči svojej katolíckej rojalistickej výchove a začal presadzovať republikánstvo a voľnomyšlienkárstvo.
Raná tvorba – poézia a próza

Ako množstvo iných mladých spisovateľov svojej generácie, aj Hugo bol hlboko ovplyvnený tvorbou François-René de Chateaubrianda, zakladateľa romantizmu a poprednej postavy francúzskej literatúry na začiatku 19. storočia. Hugo v detstve vyhlásil, že bude „Chateaubriandom alebo ničím“ a jeho život sa naozaj v mnohých smeroch vyrovnal tomuto jeho predchodcovi. Rovnako ako Chateaubriand podporoval romantizmus, zaangažoval sa do politiky ako zástanca republiky a vďaka svojim politickým postojom bol nútený odísť do exilu.

Zanietenie a výrečnosť Hugovej ranej tvorby mu už v mladosti priniesli úspech a slávu. So svojimi bratmi Abelom a Eugènom založil v roku 1819 literárnu revue Conservateur littéraire, ktorou upozornil na svoj literárny talent. V tom istom roku získal ocenenie v súťaži vyhlásenej „Académie des Jeux floraux“. V roku 1820 ho akadémia ocenila po druhýkrát a tento úspech inšpiroval Huga, aby zanechal štúdium matematiky, ktoré ho rovnako zaujímalo, a pustil sa do literárnej kariéry. Jeho prvá básnická zbierka Ódy vyšla v roku 1821. Vďaka štúdiu na „Lycée Louis-le-Grand“ (Lýceum Ľudovíta Veľkého) sa devätnásťročnému Hugovi darilo svoje dielo rýchlo presláviť. Zúčastňoval sa na stretnutiach literárnej skupiny „Cénacle“ Charlesa Nodiera v „Bibliothèque de l’Arsenal“, ktorá bola kolískou romantizmu a výrazne ovplyvnila Hugov literárny vývoj. Ďalšia zbierka, Ódy a rozličné básne, vyšla v roku 1822 a vyslúžila len dvadsaťročnému Hugovi kráľovskú penziu od Ľudovíta XVIII. Hoci Hugove básne vzbudzovali obdiv svojou spontánnou horlivosťou a plynulosťou, až nasledujúca zbierka Ódy a balady v ňom odhaľuje skvelého básnika a prirodzeného majstra lyrických a kreatívnych spevov.

Proti vôli svojej matky sa Hugo zamiloval a tajne zasnúbil so svojou priateľkou z detstva Adèle Foucherovou (1803 – 1868). Kvôli svojmu nezvyčajne blízkemu vzťahu s matkou sa však neodvážil s Adèle oženiť skôr ako v roku 1822, rok po matkinej smrti. Prvý syn, Léopold, sa im narodil v roku 1823, ale zomrel ešte v detstve. Hugovými ďalšími deťmi boli Léopoldine (28. august 1824), Charles (4. november 1826), François-Victor (28 október 1828), a Adèle (24. august 1830). Rok po svadbe vydal Hugo svoj prvý román Han z Islandu (1823) a o tri roky nato druhý, Bug-Jargal (1826). V priebehu rokov 1829 až 1840 vydáva ďalších päť zbierok poézie: Východné spevy, (1829), Jesenné lístie (1831), Spevy súmraku (1835), Vnútorné hlasy (1837) a Lúče a tiene (1840), ktorými upevnil svoju povesť jedného z najvýznamnejších autorov elégií a lyrických básní svojej doby.
Divadelná tvorba
„Bitka o Hernaniho“ (1830)

Na divadelných doskách Hugo nezožal taký rýchly úspech. V roku 1827 vydal veršovanú drámu Cromwell, ktorá však nebola nikdy zinscenovaná a preslávila sa skôr vďaka autorovmu predslovu, nie kvôli hodnote hry samotnej (bola príliš dlhá a preto „nevhodná na inscenáciu“). V úvode k dielu Hugo nabádal kolegov umelcov, aby sa oslobodili od zväzujúcich pravidiel, ktoré im vnucovala francúzska klasicistická dráma a tak vyvolal dlhodobú búrlivú debatu medzi francúzskym klasicizmom a romantizmom. Po Cromwellovi nasledoval prepadák Amy Robsart, experimentálna hra, ktorú Hugo v mladosti napísal podľa románu Waltera Scotta Kenilworth a ktorá bola uvedená pod menom Hugovho švagra Paula Fouchera. Tá sa však dočkala len jedného predstavenia, keďže ju diváci vôbec neprijali.

Prvou Hugovou hrou uvedenou na scénu pod jeho vlastným menom bola Marion de Lorme. Hoci bola spočiatku zakázaná kvôli nelichotivému portrétu francúzskej monarchie, v roku 1829 sa ju nakoniec podarilo uviesť bez zásahu cenzúry, úspech však nezískala. Zato hra, ktorú Hugo napísal nasledujúci rok, Hernani, sa stáva jednou z najúspešnejších a najdôležitejších udalostí pre francúzske divadlo 19. storočia. Premiéra tejto hry vošla do povedomia ako „Bitka o Hernaniho“. Dnes táto dráma upadla hlboko do zabudnutia, pripomína ju len Verdiho rovnomenná opera, ktorá sa ňou inšpirovala. V dobe svojho uvedenia však Hernani takmer vyvolal roztržky medzi znepriatelenými tábormi vo francúzskej literatúre a spoločnosti: romantikmi vs. klasicistami, liberálmi vs. konformistami a republikánmi vs. rojalistami. Tlač síce hru do veľkej miery odsúdila, divadlo však bolo každý večer plné a Hugo bol korunovaný za popredného vodcu francúzskeho romantizmu. Hra tiež signalizovala, že Hugov koncept romantizmu sa stáva vo veľkej miere spolitizovaným – Hugo bol presvedčený, že tak ako liberalizmus v politike môže oslobodiť krajinu od monarchistickej tyranie a diktatúry, romantizmus predstavuje oslobodenie umení od klasicistických obmedzení.
Herečka Juliette Drouetová, Hugova milenka

V roku 1832 nadviazal Hugo na úspech Hernaniho hrou Kráľ sa zabáva. Po prvom predstavení cenzúra hru okamžite zakázala kvôli otvorenému výsmechu francúzskej šľachty, no stala sa veľmi populárnou v tlačenej podobe. Hugo zo zlosti nad zákazom napísal svoju ďalšiu hru, Lukrécia Borgia len za 14 dní. Následne sa v roku 1833 objavila na scéne a zožala veľký úspech. Hlavná úloha pripadla slečne George (bývalej milenke Napoleona) a vedľajšiu postavu hrala Juliette Drouetová. Táto však získala hlavnú úlohu v Hugovom osobnom živote, keď sa stala jeho celoživotnou milenkou a múzou. Kým Hugo mal počas svojho života veľa romantických úletov, Drouetovú uznala dokonca aj jeho manželka ako osobu, ktorá má so spisovateľom výnimočný vzťah a správala sa k nej takmer ako k členke rodiny. V ďalšej Hugovej hre (Mária Tudorová) si Drouetová zahrala lady Jane Greyovú, opäť po boku slečny George ako kráľovnej Márie. Nebola však považovaná za dostatočne vhodnú pre túto úlohu, preto ju po premiére nahradili. Bola to Drouteovej posledná úloha na doskách francúzskeho divadla, zvyšok svojho života už zasvätila Hugovi. Žijúc zo svojej malej penzie sa na nasledujúcich 50 rokov stala Hugovou neplatenou sekretárkou a spoločníčkou na cestách.

Hugova hra Angelo, tyran padovský, ktorá mala premiéru v roku 1835, bola tiež veľmi úspešná. Krátko nato vojvoda Orleánsky (syn kráľa Ľudovíta Filipa a Hugov obdivovateľ) založil nové divadlo, aby podporil Hugove nové hry. „Théâtre de la Renaissance“ bolo otvorené v novembri 1838, pri premiére hry Ruy Blas. Hoci túto drámu mnohí považujú za Hugovu najlepšiu, v tom čase sa stretla len s priemerným úspechom. Až do roku 1843 Hugo žiadnu ďalšiu hru nenapísal. Kasteláni sa dočkali len 33 predstavení, keďže obecenstvo dalo prednosť konkurenčným hrám, a stali sa tak posledným Hugovým divadelným kúskom. Hoci neskôr, v roku 1869, napísal ešte krátku veršovanú drámu Torquemada, tá bola vydaná až niekoľko rokov pred jeho smrťou a nebola určená na inscenáciu. Hugov záujem o divadlo však neutíchol a v roku 1864 vydal štúdiu o Williamovi Shakespearovi, ktorého štýl sa snažil vo svojich drámach napodobniť a ktorú verejnosť prijala veľmi dobre.
Neskoršia beletria
Ilustácia Alfreda Barboua z pôvodného vydania románu Chrám Matky Božej v Paríži (1831)

Prvá Hugova prepracovanejšia beletria vyšla v roku 1829 a odrážala jeho prenikavé sociálne cítenie, ktorým sú pretkané aj jeho ďalšie diela. Posledný deň odsúdenca hlboko ovplyvní tvorbu neskorších spisovateľov ako Albert Camus, Charles Dickens a Fiodor Dostojevskij. Claude Gueux, dokumentárna poviedka podľa skutočného príbehu vraha, ktorý bol vo Francúzsku popravený, vyšla v roku 1834 a Hugo sám ju neskôr považoval za predchodcu svojho skvelého diela s námetom sociálnej nespravodlivosti, Bedárov. Hugovým prvým rozsiahlym románom sa však stal Chrám Matky Božej v Paríži, (1831), ktorý zožal obrovský úspech, preto bol čoskoro preložený do ďalších európskych jazykov. Jedným z dôsledkov knihy bolo, že zahanbil Paríž a donútil ho zreštaurovať zanedbanú katedrálu Notre Dame, ktorá čoskoro začala priťahovať tisícky turistov, zaujatých populárnym románom. Kniha tiež podnietila opätovný rešpekt voči budovám postaveným pred renesanciou, ktorým sa následne začala venovať intenzívna starostlivosť.
Portrét „Cosette“ od Emila Bayarda z pôvodného vydania Bedárov (1862)

Už v tridsiatych rokoch začal Hugo plánovať rozsiahly román o spoločenskej biede a nespravodlivosti, no trvalo mu celých 17 rokov, kým svoje trvalo najpopulárnejšie dielo, román Bedári, dokončil a vydal v roku 1862. Autor si bol náležite vedomý kvality tohto románu a preto si za jeho vydanie zapýtal 300 tis. frankov, keďže chcel zaopatriť seba a rodinu na zvyšok života. Táto významná úloha pripadla vydavateľstvu „Lacroix a Verboeckhoven“, ktoré rozpútalo v tej dobe nevídanú marketingovú kampaň, keď začalo oznamovať príchod románu pol roka pred jeho samotným vydaním. Spočiatku tiež vydalo len prvú časť románu (Fantine), ktorá vyšla v najväčších mestách v rovnaký deň. Ďalšie časti románu sa rozpredali v priebehu niekoľkých hodín a mali obrovský vplyv na francúzsku spoločnosť. Škála reakcií bola rozsiahla – od nadšeného entuziazmu až po ostré odsúdenie – no problémy zdôraznené v „Bedároch“ sa čoskoro dostali do programu Národného zhromaždenia. Román je dodnes známy po celom svete a stal sa predlohou pre kinematografické, televízne i muzikálové adaptácie v takom rozsahu, s akým sa dá porovnať máloktoré literárne dielo.

Vo svojom nasledujúcom románe Robotníci mora (1866) sa Hugo odvracia od sociálnych a politických otázok. Kniha bola však prijatá veľmi dobre, možno aj vďaka predchádzajúcemu úspechu Bedárov. V príbehu venovanom ostrovu Guernsey, kde Hugo strávil 15 rokov svojho exilu, vykresľuje súboj človeka s morom a hroznými stvoreniami, číhajúcimi pod jeho hladinou. Toto dielo vyvolalo v Paríži nezvyčajnú módu – kalmáre. Parížanov začali tieto tvory fascinovať a objavovali sa všade – od jedál a výstav až po klobúky a večierky. V tom čase ich mnohí stále považovali za mýtické tvory.

Hugo sa k politickej a sociálnej tematike vrátil v ďalšom románe, Človek, ktorý sa smeje (1869), kde podáva kritický portrét aristokracie. No táto kniha nebola taká úspešná ako jeho predošlé pokusy a Hugo sa sám začal vyjadrovať o čoraz väčšej vzdialenosti medzi jeho dielami a prácami jeho súčasníkov ako Flaubert či Zolu, ktorých naturalistické diela v tej dobe prekračovali Hugov úspech. Jeho posledný román, Deväťdesiat tri (1874) sa zaoberal témou, ktorej sa Hugo predtým vyhýbal – vládou teroru počas Francúzskej revolúcie. Hoci Hugova popularita v dobe vydania tohto románu už upadala, mnohí dnes považujú túto knihu za významné dielo na rovnakej úrovni ako jeho známejšie romány.
Politická činnosť a exil
V skalách na ostrove Jersey (1853 – 55)

Po troch neúspešných pokusoch bol Hugo v roku 1841 konečne zvolený za člena Francúzskej akadémie, čím sa upevnila jeho pozícia medzi literátmi a umelcami Francúzska. Následne sa čoraz viac začína angažovať vo francúzskej politike ako zástanca republikánskej formy vlády. Kráľ Ľudovít Filip mu v tom istom roku udelil šľachtický titul a v roku 1845 sa Hugo stal francúzskym pairom. V snemovni sa vyjadroval proti trestu smrti a sociálnej nespravodlivosti a v prospech slobody tlače a samostatnosti Poľska. Po revolúcii v roku 1848 a vzniku Druhej republiky bol zvolený do zákonodárneho zhromaždenia a ústavného zhromaždenia.

Keď sa Ľudovít Napoleon (Napoleon III.) zmocnil v roku 1851 vlády a zaviedol ústavu, ktorou zrušil podiel parlamentu na vláde, Hugo ho otvorene vyhlásil za zradcu Francúzska. Z obavy o život potom utiekol do Bruselu, neskôr na jeden z Normanských ostrovov, Jersey, a nakoniec sa aj s rodinou usadil na susednom ostrove Guernsey, v dome zvanom „Hauteville House“, kde žil v exile až do roku 1870.

Počas pobytu v exile vydal Hugo svoje najslávnejšie politické pamflety proti Napoleonovi III., Napoleon Malý a História jedného zločinu. Tieto pamflety boli vo Francúzsku zakázané, no i tak tu mali veľký vplyv. Výsledkom Hugovho pobytu na Guernsey boli tiež niektoré zo jeho najlepších diel, vrátane Bedárov a troch vysoko hodnotných zbierok poézie – Tresty (1853), Kontemplácie (1856) a Legenda vekov (1859). Okrem toho sa mu podarilo presvedčiť vládu kráľovnej Viktórie, aby ušetrila životy šiestich Írov, obvinených z teroristickej činnosti a zaslúžil sa o zrušenie trestu smrti v ústave Ženevy, Portugalska a Kolumbie.

Hoci Napoleon III. v roku 1859 prisľúbil politickú amnestiu pre všetkých politických emigrantov, Hugo túto ponuku odmietol, pretože tým pádom by musel obmedziť svoju kritiku vlády. Do svojej rodnej krajiny sa teda konečne vrátil až v roku 1870, po páde Napoleona III. a vyhlásení Tretej republiky. Okamžite bol zvolený do Národného zhromaždenia a Senátu.

Hugov záujem o ochranu umeleckých prác a intelektuálneho vlastníctva prispel k tomu, že sa stal zakladajúcim členom spoločnosti Association Littéraire et Artistique Internationale (Medzinárodné združenie literátov a umelcov), ktorá iniciovala Bernský dohovor o ochrane literárnych a umeleckých diel.
Náboženské názory
Hugo počas svojho spiritualistického obdobia na Guernsey (1855)

Hugove náboženské názory sa v priebehu jeho života radikálne menili. V mladosti sa považoval za katolíka a mal úctu voči cirkvi a jej autoritám. Postupne však začína zanedbávať svoje katolícke povinnosti a čoraz intenzívnejšie vyjadruje svoje názory namierené proti pápežovi a duchovenstvu. Počas svojho exilu koketuje so spiritualizmom a neskôr sa stáva stúpencom racionalistického deizmu podobného tomu, ktorý hájil Voltaire. Keď sa pri súpise ľudu v roku 1872 Huga spýtali, či je katolík, odpovedal, „Nie, voľnomyšlienkár“.

Hugo sa nikdy nezbavil svojej antipatie voči rímskokatolíckej cirkvi. Bol rozhorčený najmä ľahostajnostou, s ktorou cirkev prehliadala ťažký život nižších vrstiev, utláčaných monarchiou, no možno k tomu prispel aj fakt, že Hugove diela sa často objavovali na pápežskom zozname zakázanej literatúry (Hugo narátal 740 útokov na Bedárov zo strany katolíckej tlače). Keď zomreli jeho synovia Charles a François-Victor, trval na tom, aby boli pochovaní bez kríža či kňaza a rovnaké želanie vyslovil i pre svoj vlastný pohreb. Hoci však Hugo považoval katolícke dogmy za zastarané a zanikajúce, nikdy priamo nenapadol túto inštitúciu ako takú. I naďalej bol hlboko veriaci a uznával silu a nevyhnutnosť modlitby.

Hugov racionalizmus sa odráža v básňach ako Torquemada (1869 – o náboženskom fanatizme), Pápež (1878 – silne protiklerikálna) Religions et Religion? (1880 – o zbytočnosti cirkví) a diela vydané posmrtne Koniec Satana a Boh (1886 a 1891 – zobrazuje kresťanstvo ako grifa a racionalizmus ako anjela). „Náboženstvá pominú, ale Boh ostáva“, vyhlásil Hugo. Podľa jeho predpovede kresťanstvo nakoniec zanikne, ale ľudia neprestanú veriť v „Boha, dušu a povinnosti“.
Dielo
Karikatúra Honoré Daumiera, v čase Hugovej najvyššej politickej kariéry: "Hugo je najzlovestnejší zo všetkých veľkých a vážených ľudí." (1849)

Vo svojom diele hľadá socialistickú morálku, ale skôr sa dostáva do pozície sociálneho humanistu. Často pracuje s pojmami ako spravodlivosť, ľudskosť, osud, láska, ktoré vníma a vykladá svojským spôsobom (dalo by sa povedať veľmi voľne). Často sa pokúša materializovať idey a vnucuje čitateľovi strach a úzkosť.
Divadelné hry

    1827 – Cromwell – predhovor k tomuto dielu sa stal manifestom romantizmu
    1830 – Hernani
    1831 – Marion de Lorme
    1832 – Kráľ sa zabáva
    1833 – Lukrécia Borgia
    1833 – Mária Tudorová
    1835 – Angelo, tyran padovský
    1838 – Ruy Blas
    1843 – Kasteláni

Poézia

    1822 – Ódy a rozličné básne
    1824 – Nové ódy
    1826 – Ódy a balady
    1829 – Východné spevy
    1831 – Jesenné lístie
    1835 – Spevy súmraku
    1837 – Vnútorné hlasy
    1840 – Lúče a tiene
    1853 – Tresty (Les Châtiments), satirická zbierka s častými útokmi na Napoleona III. (predtým vyšla ako pamflet v próze pod názvom Napoleon Malý).
    1856 – Kontemplácie
    1859 – Legendy vekov (1877, 1883)- tri série epiky; pokúsil sa popísať vývoj ľudstva k slobode, prejavuje sa tu jeho viera v technický pokrok a možnosti človeka.
    1865 – Piesne ulíc a lesov
    1872 – Strašný rok
    1877 – Umenie byť starým otcom
    1879 – Zvrchovaný súcit
    1880 – Chmúrne roky 1852 - 1870
    1881 – Štyri prúdy ducha
    1886 – Koniec Satana

Romány

    1823 – Han z Islandu
    1826 – Bug Jargal
    1829 – Posledný deň odsúdenca
    1831 – Chrám Matky Božej v Paríži
    1865 – Bedári
    1866 – Robotníci mora – román pojednávajúci o námorníkoch a rybároch
    1869 – Človek, ktorý sa smeje
    1874 – Deväťdesiat tri – román opisujúci jakobínske obdobie Francúzskej revolúcie (rok 1793).

Iné projekty

    Spolupracuj na Commons Commons ponúka multimediálne súbory na tému Victor Hugo
    Spolupracuj na Wikicitátoch Wikicitáty ponúkajú citáty od alebo o Victor Hugo
    Spolupracuj na Commons Commons ponúka multimediálne súbory na tému Victor Hugo

Johann Wolfgang von Goethe
(Presmerované z Goethe)
Johann Wolfgang Goethe
nemecký básnik, humanista, vedec, politik a mysliteľ
nemecký básnik, humanista, vedec, politik a mysliteľ
Narodenie 	28. august 1749
Frankfurt nad Mohanom, Nemecko
Úmrtie 	22. marec 1832 (82 rokov)
Weimar, Nemecko
Podpis 	Johann Wolfgang von Goethe, podpis (z wikidata)
Odkazy
Projekt
Guttenberg 	Johann Wolfgang von Goethe
(plné texty diel autora)
Commons 	Spolupracuj na Commons Johann Wolfgang von Goethe
	Biografický portál Biografický portál

Johann Wolfgang Goethe (* 28. august 1749, Frankfurt nad Mohanom – † 22. marec 1832, Weimar) bol nemecký básnik, dramatik, humanista, vedec, politik a mysliteľ.

Obsah

    1 Životopis
    2 Ďalšie aktivity
    3 Goethe a filozofia
    4 Zaujímavosti
    5 Dielo
    6 Literatúra
    7 Iné projekty
    8 Externé odkazy

Životopis

Narodil sa 28. augusta 1749 vo Frankfurte nad Mohanom, jeho otec Johann Caspar Goethe (1710 – 1782) bol zástupcom v cisárskej rade. Hoci pochádzal z bohatej rodiny, Goethe nebol šľachtického pôvodu (jeho starý otec bol dokonca obyčajným krajčírom). Johannova matka, Katharina Elisabeth Goethe (1731 – 1808), rodená Textor, bola dcérou frankfurtského starostu. V sedemnástich rokoch sa vydala za dvojnásobne staršieho Johanna Caspara Goetheho. Johanna Wolfganga vyučovali súkromní učitelia, vďaka čomu bolo jeho vzdelanie nesystematické. V detstve a aj počas štúdia v Lipsku nemal priateľov, jeho dôverníčkou bola sestra Kornélia. V rokoch 1765 - 1768 študoval právo v Lipsku. Počas štúdia bol utiahnutý, viac ako právo ho zaujímalo kreslenie a písanie veršov. Po troch rokoch Lipsko opustil, zdá sa, že hlavne kvôli neznámej chorobe, ktorá ho v Lipsku začala trápiť. Po návrate domov sa počas liečenia venoval literárnej tvorbe. Na otcov nátlak pokračoval od roku 1770 v štúdiu práva v Štrasburgu. Štúdiu sa opäť veľmi nevenoval a poznatky získaval skôr v knižniciach a samoštúdiom. Zaujímal sa viac o anatómiu a chémiu. V Štrasburgu sa stretáva s Herderom, vtedy už váženým autorom, ktorý výrazne ovplyvnil Goetheho. Herder Goetheho priviedol k štúdiu Shakespeara a k ľudovej slovesnosti. V Štrasburgu napokon získal licenciát a mohol sa stať advokátom.

Po ukončení štúdia sa vrátil domov a neskôr pôsobil ako advokát na ríšskom súde v nemeckom meste Wetzlar. Po krátkom čase sa tejto práce nabažil a začal sa venovať výhradne literárnej tvorbe. Tu napísal svoje najznámejšie dielo Utrpenie mladého Wethera (1774), inšpirované nešťastnou láskou k Charlotte (Lotte) Buffovej. Po vydaní tohto diela sa vrátil opäť domov a od roku 1775 žil na pozvanie sasko-weimarského vojvodu v meste Weimar. Tu spočiatku žil spolu s vojvodom pôžitkárskym životom. Stal sa členom Tajnej rady a prvýkrát v živote sa venoval práci, za ktorú dostával plat. Snažil sa kultúrne zveľadiť malé vojvodstvo a realizovať viaceré reformy, ktoré sa nie vždy stretli s pochopením vojvodu Karola Augusta. 10. apríla 1782 bol povýšený do šľachtického stavu. Veľa tiež cestoval, zoznamoval sa s novými ľuďmi, venoval sa svojej literárnej tvorbe. Postupne sa stal vedúcou osobnosťou hnutia „Sturm und Drang“ (Búrka a vzdor).

Začiatkom 80-tych rokoch sa nešťastne zamiloval do Charlotty von Steinovej. Goethe veľa cestoval, v rokoch 1786 - 1788 navštívil Apeninský polostrov (dlhšie pobudol najmä v Ríme a Neapole), zašiel až na ostrov Sicília. Počas tejto cesty sa bližšie zoznámil s antickým umením, ktoré pokladal za vrchol európskej kultúry.

V roku 1792 sa Goethe zúčastnil na strane reakčných mocností bitky pri Valmy, hoci Francúzsku revolúciu vítal a pochopil, že znamená predel v ľudských dejinách.

V roku 1799 sa do Weimaru presťahoval aj básnik a dramatik Friedrich Schiller, ktorý chcel byť v blízkosti Goetheho, s ktorým spolupracoval už niekoľko rokov. Goethe a Schiller boli už priateľmi, ale ich vzťah prešiel niekoľkými krízami. V roku 1798 publikovali niekoľko balád v ročenke Musen-Almanach für das Jahr 1798. Goethe napísal balady Nevesta z Korintu, Čarodejníkov učeň, Hľadač pokladov, Boh a bajadéra.

V roku 1806 sa Goethe oženil sa s Christianou Vulpiusovou, ktorá pri ňom stála až do svojej smrti. Mali spolu päť detí, ale prežil z nich len prvorodený syn August. V roku 1821 sa v Mariánskych Lázňach zoznámil so svojou poslednou láskou Ulrikou von Levetzow (4. 2. 1804 Löbnitz pri Lipska - 13. 11. 1899 Třebívlice na Litoměřicku), s ktorou sa chcel oženiť, v čom mu ale zabránila jeho rodina.

Po roku 1793 sa Goethe zdržiaval prevažne vo Weimare a v Jene, tieto mestá opúšťal len na krátku dobu, väčšinou kvôli ceste do českých kúpeľov (pobýval v Karlových Varoch a Mariánskych Lázňach). Poslednú väčšiu cestu podnikol do Švajčiarska v roku 1797.

V starobe trpel zdravotnými problémami, ale aké ochorenie ho presne trápilo, nevieme. Na konci života sa chcel opäť oženiť, proti čomu vystúpil jeho syn August s manželkou. Počas posledných desiatich rokov života sa zdržiaval len doma, nepodnikal dlhé cesty a snažil sa dopísať rozpracované diela, najmä Fausta. Už počas svojho života sa stal známym a uznávaným autorom. Goethe zomrel 22. marca 1832 vo svojom dome vo Weimare.

Goethe je autorom vlastnej autobiografie, ktorá vyšla pod názvom Poézia a skutočnosť (Dichtung und Wahrheit) v rokoch 1811 – 1833.
Ďalšie aktivity

Goethe sa venoval aj mineralógii, botanike a fyzike. Zaujímala ho najmä teória vzniku farieb, ktorej venoval svoje dielo Teória farieb (Zur Farbenlehre, 1810). Zaujímala ho tiež anatómia, v roku 1784 objavil medzičeľustnú kosť. Po Goethem je pomenovaný minerál goethit.
Goethe a filozofia

Svoj názor na život a svet sčasti vyjadril vo svojom básnickom diele, najmä vo „Faustovi“ a ďalších básňach staršieho obdobia, sčasti vo svojich výrokoch („Maximen und Reflexionen“), prírodovedne-filozofických spisoch, rozhovoroch a listoch. Jeho filozofický vývin viedol od odmietnutia školskej filozofie v lipskom období, cez prebudenie vlastného filozofického myslenia v štrasburskom období, až k prírodnefilozofickým štúdiám prvého weimarského obdobia v konfrontácii s Platónom, novoplatonizmom, G. Brunom a predovšetkým so Spinozom. Po svojej ceste v Taliansku sa sústredil na učenie o farbách a komparatívnu morfológiu (porovnávacie tvaroslovie) a zásadnú diskusiu so Friedrichom Schillerom.
Zaujímavosti

Na pamiatku veľkého priateľstva Goetheho a Schillera stojí na námestí pred Nemeckým národným divadlom vo Weimare ich bronzová socha.
Dielo

    Nové piesne (Neue Lieder, poézia, 1769)
    Götz von Berlichingen (dráma, 1771 - 1. verzia, 1773 - 2. verzia)
    Utrpenie mladého Werthera (román, 1774)
    Prometheus (báseň,1774)
    Egmont (dráma,1775)
    Súrodenci (dráma,1776)
    Torquato Tasso (dráma,1780-1790)
    Faust (fragment, 1790)
    Benátske epigramy (Venezianische Epigramme, 1790)
    Učňovské roky Wilhelma Meistera (román, 1796)
    Vandrovnícke roky Wilhelma Meistera (román, vydaný až v roku 1829)
    Faust (tragédia, 1. časť, 1797-1808)
    Západovýchodný diván (West-östlicher Diwan, poézia, 1814 - 1815)
    Faust (tragédia, 2. časť, 1832)
    Z môjho života, Básnictvo a Pravda (memoáre, 1811 - 1831)

Literatúra

    BOERNER, Peter: Goethe. Olomouc : Votobia, 1996. 165 s. ISBN 80-7198-085-4
    FRIEDENTHAL, Richard: Goethe : jeho život a doba. Bratislava : Tatran, 1982. 576 s.
    MICHEL, Christoph (ed.): Goethe : Sein Leben in Bildern und Texten. Frankfurt am Main - Leipzig : Insel Verlag, 1998. 413 s. ISBN 3-458-16932-6
    ROTHE, Wolfgang: Der politische Goethe : Dichter und Staatsdiener im deutschen Spätabsolutismus. Göttingen : Vandenhoeck Sammlung, 1998. 239 s. ISBN 3-525-01220-9
    SEELE, Astrid: Frauen um Goethe. Reinbek bei Hamburg : Rowohlt Verlag , 1997. 5. vydanie. 160 s. ISBN 3-499-50492-8
    WILPERT, Gero von: Goethe-Lexikon. Stuttgart : Kröner Alfred Verlag, 1998. 1227 s. ISBN 3-520-40701-9

Iné projekty

    Spolupracuj na Wikicitátoch Wikicitáty ponúkajú citáty od alebo o Johann Wolfgang von Goethe
    Spolupracuj na Commons Commons ponúka multimediálne súbory na tému Johann Wolfgang von Goethe

Externé odkazy

    FILIT – zdroj, z ktorého pôvodne čerpal tento článok.

Kategórie:

    Narodenia 28. augustaNarodenia v 1749Úmrtia 22. marcaÚmrtia v 1832Osobnosti z Frankfurtu nad MohanomNemeckí filozofiNemeckí básniciNemeckí dramaticiNemeckí spisovatelia románovNositelia Radu čestnej légie

William Shakespeare
(Presmerované z Shakespeare)
William Shakespeare
anglický spisovateľ a dramatik
anglický spisovateľ a dramatik
Narodenie 	apríl 1564
Stratford-upon-Avon, Anglicko
Úmrtie 	23. apríl 1616
Stratford-upon-Avon, Anglicko
Podpis 	William Shakespeare, podpis
Odkazy
Projekt
Guttenberg 	William Shakespeare
(plné texty diel autora)
Commons 	Spolupracuj na Commons William Shakespeare
	Biografický portál Biografický portál

William Shakespeare (* apríl 1564; pokrstený 26. apríla 1564, Stratford-upon-Avon – † 23. apríl 1616, Stratford-upon-Avon) bol významný anglický spisovateľ a dramatik a herec.

Obsah

    1 Život
    2 Tvorba
    3 Bibliografia
        3.1 Komédie
        3.2 Historické hry
        3.3 Tragédie
        3.4 Hry
    4 Literatúra
    5 Iné projekty
    6 Externé odkazy

Život

William Shakespeare sa narodil ako tretie z ôsmich detí. Jeho otec bol v Stratforde považovaný za významného muža. Shakespeare pravdepodobne navštevoval Gymnázium Eduarda VI. v Stratforde. Ako osemnásťročný sa oženil s Anne Hathwayovou. Anne bola dcérou farmára zo Shothery a svadba sa konala neobvykle rýchlo. Dôvodom bolo zrejme Annine tehotenstvo. V roku 1583 sa im totiž narodila dcéra Susanna (pokrstená 27. mája) a v roku 1585 prišli na svet dvojčatá Hamnet a Judith. Shakespearov jediný syn, ktorého meno pripomína aj jedna z jeho najslávnejších hier, Hamlet, však zomrel v mladom veku.

Nie je známe, kedy a prečo sa Shakespeare rozhodol odísť zo Stratfordu do Londýna, ani čo bolo impulzom k jeho londýnskej kariére herca a dramatika. Shakespeare sa stal členom jednej z dvoch najznámejších divadelných skupín v Londýne, a po menej úspešnej kariére herca sa stal populárnym autorom dramatických textov. Zachovalo sa 18 divadelných hier, no Shakespeare ani jednu z nich neautorizoval. Dnešné súborné vydania jeho hier obsahujú 37 až 39 dramatických textov. Okrem toho sa venoval písaniu poém a sonetov. Sonety sú čiastočne adresované tajomnej žene, tzv. čiernej dáme, a čiastočne neznámemu mužovi.

Posledné roky svojho života Shakespeare strávil v rodnom Stratforde. Zomrel vo veku 52 rokov, 23. apríla (v predpokladaný deň jeho narodenia) v roku 1616. Jeho kolegovia herci a dramatici z Londýna sedem rokov po jeho smrti (1623) publikovali vyše 900-stranové súborné vydanie jeho hier (36 hier) a neskorší vydavatelia do tzv. shakespearovského kánonu pridali ešte jednu, resp. tri ďalšie hry. Vďaka súbornému vydaniu z roku 1623 sa jeho dielo zachovalo do dnešných čias. Shakespeare je pochovaný pred oltárom kostola Holy Trinity Church v mestečku Stratford-upon-Avon. Na stene neďaleko Shakespearovho hrobu je umiestnená jeho busta.

Vraví sa, že Shakespeare si sám napísal i epitaf na svoj pomník:

    "Drahý priateľu, pre Kristove rany, nevykop
    nikdy piesok, ktorý skrýva tento hrob.
    Kto tento hrob zachová, nech Boh ho omilostí,
    a nech je preklínaný, kto pohne moje kosti."

Tvorba

Množstvo Shakespearových hier sa všeobecne považuje za jedny z najlepších hier v anglickom jazyku a západnej literatúry. Písal najmä tragédie, historické hry, komédie a romance, ktoré boli preložené do takmer všetkých svetových jazykov.

Shakespearove hry sa zvyčajne rozdeľujú do troch hlavných období:

    rané obdobie – rané komédie a historické hry (napr. "Komédia omylov", "Skrotenie zlej ženy" alebo "Henry IV", časť 1)
    stredné obdobie – zahŕňa jeho najznámejšie tragédie Othello, "Rómeo a Júlia", "Macbeth", "Hamlet" a "Kráľ Lear"
    neskoré obdobie – napr. "Zimná rozprávka" a "Búrka".

Bibliografia
Projekt Gutenberg
Projekt Gutenberg obsahuje plné texty diel autora:
William Shakespeare
Komédie

    Dvaja šľachtici z Verony (The Two Gentlemen from Verona)
    Veselé panie windsorské (The Merry Wives of Windsor)
    Oko za oko (Measure for Measure)
    Komédia omylov (The Comedy of Errors)
    Mnoho kriku pre nič (Much Ado About Nothing)
    Márna lásky snaha (Love's Labour's Lost)
    Sen noci svätojánskej (A Midsummer Night's Dream)
    Kupec benátsky (The Merchant of Venice)
    Ako sa vám páči (As You Like It)
    Skrotenie zlej ženy (Taming of the Shrew) (v novších prekladoch Skrotenie čertice)
    Koniec všetko napraví (All's Well That Ends Well)
    Večer trojkráľový alebo Čo len chcete (Twelfth Night or What You Will)

Historické hry

    Kráľ Ján (King John)
    Richard II. (Richard II)
    Henrich IV., prvý diel (Henry IV, part 1)
    Henrich IV., druhý diel (Henry IV, part 2)
    Henrich V. (Henry V)
    Henrich VI., prvý diel (Henry VI, part 1)
    Henrich VI., druhý diel (Henry VI, part 2)
    Henrich VI., tretí diel (Henry VI, part 3)
    Richard III. (Richard III)
    Henrich VIII. (Henry VIII)

Tragédie

    Troilos a Cressida (Troilus and Cressida)
    Coriolanus (Coriolanus)
    Titus Andronicus (Titus Andronicus)
    Rómeo a Júlia (Romeo and Juliet)
    Timon Aténsky (Timon of Athens)
    Julius Caesar (Julius Caesar)
    Macbeth (Macbeth)
    Hamlet (Hamlet)
    Kráľ Lear (King Lear)
    Othello (Othello)
    Antonius a Kleopatra (Antony and Cleopatra)

Hry

    Búrka (Shakespeare) (The Tempest)
    Cymbelin (Cymbeline)
    Zimná rozprávka (The Winter's Tale)
    Perikles, kráľ tyrský (Pericles, King of Tyre)
    Dvaja vznešení príbuzní (Two Noble Kinsmen)

Literatúra

    HAEMMERLING, Konrad: Muž, ktorý sa volal Shakespeare. Bratislava : Slovenský spisovateľ, 1961. 405 s.
    BŽOCHOVÁ-WILD, Jana: "Hamlet : dobrodružstvo textu." Levice : LCA, 1998. ISBN 80-88897-06-8
    BŽOCHOVÁ-WILD, Jana: "Úvod do shakespearovského divadla." Bratislava : Divadelný ústav a Kalligram, 1999. ISBN 80-88987-11-3
    BŽOCHOVÁ-WILD, Jana: "Začarovaný ostrov? Shakespearova Búrka inak." Bratislava : Divadelný ústav, 2003. ISBN 80-7185-669-X
    DUNTON-DOWNEROVÁ, Leslie - RIDING, Alan: "Shakespeare. Základná príručka." Preložila Jana Bžochová-Wild. Bratislava : Ikar, 2006. 480 s. ISBN 80-551-1291-6
    GREEROVÁ, Germaine: Shakespeare. Praha : Argo, 1996. 141 s. ISBN 80-85794-97-7
    STŘÍBRNÝ, Zdeněk: William Shakespeare. Praha : Orbis, 1964. 176 s.

Iné projekty

    Spolupracuj na Wikicitátoch Wikicitáty ponúkajú citáty od alebo o William Shakespeare
    Spolupracuj na Commons Commons ponúka multimediálne súbory na tému William Shakespeare

Externé odkazy

    Shakespeare, William: Hamlet, kráľovič dánsky online kniha

[skry]

    z d u 

William Shakespeare
Shakespearovské tragédie 	

    Rómeo a Júlia Macbeth Kráľ Lear Hamlet Othello Titus Andronicus Julius Caesar Antónius a Kleopatra Coriolanus Troilus a Cressida Timon Aténsky 

Shakespearovské komédie 	

    Sen noci svätojánskej Koniec všetko napraví Ako sa vám páči Cymbeline Márna lásky snaha Oko za oko Kupec benátsky Veselé panie z Windsoru Veľa kriku pre nič Perikles Skrotenie čertice Komédia omylov Búrka Trojkráľový večer alebo Čo len chcete Dvaja urodzení príbuzní Dvaja veronskí šlachtici Zimná rozprávka 

Shakespearovské historické hry 	

    Kráľ Ján Richard II. Henrich IV. Henrich V. Henrich VI. Richard III. Henrich VIII. 

Kategórie:

    William ShakespeareNarodenia v 1564Úmrtia v 1616Anglickí spisovateliaAnglickí dramatici
Voltaire
François Marie Voltaire
najznámejší francúzsky osvietenský spisovateľ
najznámejší francúzsky osvietenský spisovateľ
Narodenie 	21. november 1694
Paríž, Francúzsko
Úmrtie 	30. máj 1778 (83 rokov)
Paríž, Francúzsko
Odkazy
Webstránka 	registryofpseudonyms.com
Projekt
Guttenberg 	Voltaire
(plné texty diel autora)
Commons 	Spolupracuj na Commons Voltaire
	Biografický portál Biografický portál

Voltaire vlastným menom François-Marie Arouet (* 21. november 1694, Paríž – † 30. máj 1778, tamže) bol francúzsky filozof a najznámejší francúzsky osvietenský spisovateľ.

Obsah

    1 Život
    2 Voltairova filozofia
    3 Dielo v slovenských a českých prekladoch
    4 Literatúra
    5 Iné projekty
    6 Externé odkazy

Život

François-Marie Arouet, zvaný Voltaire, sa narodil 21. novembra 1694 v Paríži. Pochádzal zo strednej vrstvy, jeho otec bol uznávaným parížskym notárom. Už ako dieťa vynikal v literárnej činnosti, v ktorej ho ale otec nepodporoval. Zo syna chcel mať právnika. Jediný, kto malého Aroueta podporoval v jeho vášni k literatúre a recitovaniu básní, bol jeho kmotor abbé Chateauneuf. Sedem rokov štúdia na jezuitskom kolégiu Ľudovíta Veľkého ešte viac rozvinulo jeho básnický talent.

Abbé Chateauneuf sprostredkoval Arouetovi dve stretnutia, ktoré ovplyvnili smerovanie jeho životnej dráhy. Prvé stretnutie bolo s madame Ninon de Lenclos, ktorá bola nadšenou obdivovateľkou jeho básní. Toto svoje nadšenie vyjadrila aj vo svojom testamente tým, že mu odkázala 2000 libier na knihy. Toto jej gesto umožnilo mladému nádejnému básnikovi zaujať pevnejšie miesto v lepšej spoločnosti. Druhé stretnutie s predstaviteľmi krúžku slobodomyseľných aristokratických mladíkov ho, pravdepodobne, ovplyvnilo ešte viac. Práve tu sa názorovo vyhranil a stal sa kritikom náboženského fanatizmu, intolerancie a absolutistickej formy vlády francúzskych kráľov.

Otec sa snažil synovi prekaziť jeho cestu k literatúre, preto ho poslal ako tajomníka na francúzsku ambasádu do Haagu. François-Marie Arouet sa tu zaľúbil do francúzskej protestantskej emigrantky, ktorú sa rozhodol uniesť do Paríža. Keď sa o tejto situácii dozvedel francúzsky veľvyslanec, poslal mladého Aroueta späť do Paríža. Arouet tu pokračoval v právnickej praxi v advokátskej kancelárii.

V roku 1715 zomrel kráľ Ľudovít XIV. Keďže následník trónu kráľ Ľudovít XV. bol ešte dieťaťom, za regenta bol zvolený Filip Orleánsky. A práve v tomto období začal Voltaire písať uštipačné, vtipné, ale aj kruté pamflety. Vrcholom však bola satirická báseň na regenta, za ktorú bol 16. mája 1717 uväznený v Bastile. Tento jeho jedenásťmesačný pobyt vo väzení je významný aj z toho dôvodu, že práve tu prijal literárne meno Voltaire, pod ktorým vošiel do dejín svetovej literatúry a filozofie. Prvé dielo, napísané pod týmto pseudonymom, bola tragédia Oidipus. Po prepustení z Bastily sa však nemohol hneď vrátiť do verejného života, a preto povinné ročné domáce väzenie prežil vo vidieckom dome svojho otca v Chatenay.

Po smrti svojho otca v roku 1722 navštívil Voltaire Belgicko a Holandsko. Koncom roku 1725 došlo medzi Voltairom a rytierom de Rohan–Chabat v divadle k slovnej potýčke. Rytier dovolil svojim sluhom, aby Voltaira zbili palicami. Spor sa riešil aj na súde, ale skončil pre Voltaira neúspechom. Dokonca vyzval svojho protivníka na súboj, ale on účasť v ňom odmietol. Voltaire bol 17. apríla 1726 opäť zatknutý a uväznený v Bastile. Po štrnásťdňovom pobyte v tomto väzení bol vypovedaný do Anglicka. Táto udalosť bola zlomom v jeho živote, Voltaire si uvedomil neprekročiteľné stavovské rozdiely a definitívne sa prihlásil k tretiemu stavu.

V Anglicku strávil takmer tri roky (1726 - 1729), počas ktorých študoval anglickú filozofiu, vedu a literatúru, osvojil si myšlienky Francisa Bacona, Johna Locka, čítal diela Isaaca Newtona, Williama Shakespeara a mnohých ďalších anglických literátov. Pod vplyvom anglických vzorov neskôr napísal drámy Brutus (1730), Zaïre (1732), Smrť Cézara (1735) a iné. Pobyt v Anglicku ho ovplyvnil natoľko, že začal vyzdvihovať anglický spôsob života, náboženskú toleranciu a parlamentnú formu vlády.

Po návrate z Anglicka vzniklo jeho prvé filozofické dielo s názvom Filozofické listy (známe aj ako Anglické listy), ktoré bolo vydané až v roku 1734. V diele zoznamoval francúzsku verejnosť s anglickým myslením, umením a politickým systémom, ktorý dával za vzor. Po verejnom spálení tohto diela sa obával, že by mohol byť opäť zatknutý. Tomu sa chcel vyhnúť a útočisko našiel u svojej priateľky markízy du Châtelet v Cirey, kde prežil pätnásť rokov. V tichom prostredí zámku napísal také diela ako Úvahy o metafyzike (1738), Prvky Newtonovej fyziky (1738), historické dielo Storočie Ľudovíta XIV. (1751) alebo hru Mahomet (1742).

Už v roku 1740 sa uskutočnilo prvé stretnutie Voltaira s pruským kráľom Fridrichom II. v Cléve. Keď v roku 1750 zomrela madame du Châtelet, odišiel do Paríža a stal sa členom Francúzskej akadémie a kráľovským historiografom Ľudovíta XV. Po neúspechoch svojich diel sa rozhodol prijať pozvanie Fridricha II. do Pruska, kde žil tri roky (do roku 1753). Práve tu napísal svoje slávne protináboženské dielo Filozofický slovník (vydaný tlačou až v roku 1764), ktorý cirkev označila za kacírsky a bránila v jeho šírení. Po troch rokoch pobytu Voltaira na dvore v Postupime došlo medzi ním a panovníkom k názorovým roztržkám, ktoré napokon viedli Voltaira k tajnému odchodu z Berlína. Istý čas strávil vo Frankfurte nad Mohanom a potom prišiel do švajčiarskej Ženevy. Nakoniec si v roku 1758 zakúpil panstvo Les Délices blízko Ferney na švajčiarsko-francúzskej hranici, kde sa už natrvalo usadil.

Posledných dvadsať rokov jeho života vo Ferney bolo mimoriadne plodných. Voltaire sa venoval najmä literárnej činnosti. Koncom 50-tych rokov vzniklo jeho dielo Candide alebo optimizmus (1758), Úvaha o znášanlivosti (1764) alebo poviedka Babylonská princezná (1768). Počas tohto obdobia si dopisoval s mnohými významnými osobnosťami, napr. s ruskou cárovnou Katarínou Veľkou. Zachovala sa veľká časť jeho rozsiahlej korešpondencie (viac ako 4000 jeho listov, ktoré vychádzajú v komentovaných kritických vydaniach). Vo Ferney ho navštevovali mnohí intelektuáli a cestovatelia (napríklad aj Giacomo Casanova). Voltaire perom alebo aj osobným vystúpením bránil nespravodlivo prenasledovaných (známym bol najmä prípad protestanta Calasa).

Voltairov návrat do Paríža v roku 1778 bol triumfálny. Na uliciach ho vítali davy obdivovateľov, v divadlách sa hrali jeho hry, bol pozývaný do šľachtických salónov. Na sklonku života prijal posledné pomazanie, čím sa zmieril s cirkvou. Keď však 30. mája 1778 zomrel, katolícka cirkev nesúhlasila s jeho cirkevným pohrebom. V roku 1791 boli jeho pozostatky prenesené do Panteónu.
Voltairova filozofia

Poznanie transcendentného (napr. ohľadne nesmrteľnosti duše) považoval za nemožné. Voltaire útočil proti dogmotvorbe cirkvi. Na rozdiel od Rousseaua podčiarkoval hodnotu kultúry a vývin svetových dejín exponoval ako boj človeka za pokrok a vzdelanie. Od Voltaira pochádza výraz „filozofia dejín“.
Dielo v slovenských a českých prekladoch

    Babylonská princezná. Bratislava : Slovenský spisovateľ 1951. 162 s.
    Candide. Bratislava : Slovenský spisovateľ, 1951. 307 s.
    Candide a jiné povídky. Praha : Lidové nakladatelství 1970. 186 s.
    Filozofický slovník (výber). Bratislava : Pravda, 1976, 286 s. [preklad: Valéria Sviežená]
    Myšlienky alebo Rozum podľa abecedy. Bratislava : Nestor, 2000, 336 s.
    Panna. Praha : Státní vydavatelství krásne literatury a umění, 1963, 338 s. [preklad: Radovan Krátký]
    Vláda Karola XII. Storočie Ľudovíta XIV. Bratislava : Tatran 1988, 480 s. [preklad: Mária Flochová, Zuzana Mrlianová, Anton Vantuch a Pavol Blažo]
    Výbor z díla. Praha : Svoboda 1978, 262 s. (aj 1989, 246 s.) [preklad: Hana Horská]

Literatúra

    ENDORE, Guy: Voltaire! Voltaire! Bratislava : Tatran, 1979, 429 s.
    HUBENÁK, Ladislav: Nekorunovaný kráľ Európy : F. M. Voltaire - život a dielo (1694 - 1778). Banská Bystrica : Univerzita Mateja Bela, 2004, 125 s. ISBN 80-969078-3-2
    MINÁŘ, Jaroslav: Voltaire v naší společnosti a literatuře. Praha : Nakladatelství ČSAV, 1964, 71 s.
    MITFORD, Nancy: Zamilovaný Voltaire. Ostrava : Domino 2002. (biografický román)
    ORIEUX, Jean: Voltaire neboli vláda ducha. 2 zv. Praha : Odeon, 1979 (populárno-náučná biografia)
    LEMAIRE, Jacques – TROUSSON, Raymond – VERCRUYSSE, Jeroom (eds.): Dictionnaire général de Voltaire. Paris : H. Champion, 2003, xii + 1256 s. ISBN 2-7453-0765-7
    WYNN, Thomas: Voltaire, Marie-Antoinette, and the politics of galanterie. In: The French Studies, r. 65, 2011, č. 1, s. 17-29.

Iné projekty

    Spolupracuj na Commons Commons ponúka multimediálne súbory na tému Voltaire
    Spolupracuj na Wikicitátoch Wikicitáty ponúkajú citáty od alebo o Voltaire
    Spolupracuj na Commons Commons ponúka multimediálne súbory na tému Voltaire

Externé odkazy

    FILIT – zdroj, z ktorého pôvodne čerpal tento článok.
    Národný Inštitút Francois Marie Voltaire http://voltaire.netkosice.sk/index2.html
    Čiasti z Voltairovho Filosofického slovníka česky https://www.krestanstvi.eu/index.php?text=15-abraham

Turbína
Rotor Francisovej turbíny

Turbína je prúdový rotačný stroj - motor, ktorý mení kinetickú, tepelnú a tlakovú energiu prúdiacej tekutiny na rotačný pohyb hriadeľa stroja. Premena energie sa deje v lopatkovej mreži, tvorenej lopatkami na jednom alebo viacerých otočne uložených rotoroch. Prechod tekutiny medzi lopatkami vyvolá silové pôsobenie na ne a to vyvolá otáčanie rotora.

Historickými predchodcami turbín sú kolesá veterných a vodných mlynov. Teoretické základy pre rozvoj odboru položil Ján Andrej Segner v roku 1750. Vtedy zostrojil aj prototyp tzv. Segnerovho kolesa, ktorý ukázal možnosť využitia reakčného účinku vody vytekajúcej zo zakrivenej rúrky.

Obsah

    1 Rozdelenie
        1.1 Princíp premeny energie
        1.2 Ostatné hľadiská
    2 Využitie
    3 Vodné turbíny
    4 Referencie
    5 Iné projekty

Rozdelenie
Porovnanie impulzného a reakčného princípu.
Koleso Peltonovej turbíny.
Princíp premeny energie

Turbíny možno rozdeliť podľa princípu premeny energie na:

    impulzné - Tieto turbíny menia smer prúdu tekutiny, ktorý má vysokú rýchlosť a tým aj vysokú kinetickú energiu. Prúd je vytváraný prechodom tekutiny o vysokom tlaku tryskou. Po jej opustení naráža na lopatky turbíny, výsledný impulz roztáča turbínu za súčasného zníženia kinetickej energie prúdu, resp. zmeny jeho smeru. Po opustení trysky ani počas impulzu sa tlak tekutiny nemení. Príkladom aplikovania takéhoto princípu je Peltonova turbína. Premena energie sa pre tento princíp riadi druhým Newtonovým zákonom.
    reakčné - Tieto turbíny vytvárajú krútiaci moment na základe pôsobenia reakčných síl pri zmene smeru a rýchlosti prúdenia tekutiny v priestore medzi lopatkami rotora. Príkladom aplikovania takéhoto princípu je Francisova turbína. Premena energie sa pre tento princíp riadi tretím Newtonovým zákonom.

Ostatné hľadiská

Podľa tekutiny, ktorú spracovávajú sa turbíny delia na:

    hydraulické, z nich sú najznámejšie a najviac zastúpené vodné
    plynové
    parné
    veterné

Podľa konštrukcie sa turbíny delia na [1]:

    otvorené - pri ktorých nie je rotor uzavretý telesom statora. Sú to napríklad veterné turbíny. Pracujú s priamo nemerateľným množstvom tekutiny.
    zatvorené - pri ktorých je rotor uzavretý telesom statora. Množstvo tekutiny pretečené telesom za jednotku času je známe.

Podľa smeru prúdenia tekutiny sa delia na

    axiálne - v ktorých tekutina prúdi prevažne v smere osi rotácie rotora.
    radiálne - v ktorých sa smer prúdenia tekutiny mení, avšak na významnej časti dráhy je kolmé na os rotácie rotora.
    diagonálne

Špeciálne môžu byť turbíny spojené s inými zariadeniami:

    spaľovacia turbína - je v podstate plynová turbína vybavená spaľovacou komorou.
    turboagregát - je zapojenie turbíny s iným strojom napríklad:
        turbodúchadlo - je turbína (plynová) spojená s dúchadlom
        turbokompresor - je turbína (plynová) spojená s kompresorom
        turbogenerátor - je turbína spojená s generátorom elektrickej energie

Využitie

Turbíny sa využívajú ako zdroje s vysokým výkonom v rôznych oblastiach. Významné je ich využitie v energetike, kde sa využívajú ako primárne zdroje pre pohon elektrických generátorov. Niektoré vodné elektrárenské turbíny môžu v tzv. prečerpávacích elektrárňach slúžiť aj v opačnom režime ako čerpadlá. Vo vojenskej technike sa využívajú ako pohonná jednotka aj pre tanky, napríklad americký tank M1 Abrams. V doprave sa používajú pre pohon lodí a ťažkých koľajových vozidiel. Významné je použitie v letectve ako súčasť pohonných jednotiek turbovrtuľových lietadiel, vrtuľníkov a prúdových lietadiel. Pokusne sa pohon turbínou objavil aj v pretekárskych vozidlách, nenašiel tam však uplatnenie. V malom prevedení je však turbína súčasťou väčšiny automobilov s prepĺňanými motormi, kde tvorí neoddeliteľnú časť turbodúchadla alebo turbokompresora.
Vodné turbíny

    Francisova turbína
    Peltonova turbína
    Kaplanova turbína
    Bánkiho turbína
    Savoniova turbína
    Teslova turbína

Spaľovací motor
Moderný vozidlový spaľovací motor (vidlicový)
Čiastočný rez vidlicovým motorom s rozvodom OHC
Hviezdicový 7-valcový motor Armstrong Siddeley Cheetah X
Prúdový motor Rolls-Royce Avon Mk. 26
Jednovalcový stacionárny dieselový motor z roku 1906

Spaľovací motor (v širšom zmysle) je stroj, ktorý spálením paliva premieňa jeho chemickú energiu na mechanickú prácu. K spaľovaniu paliva, alebo palivovej zmesi môže dochádzať v motore, ale aj mimo motora. V užšom zmysle sa pod pojmom spaľovací motor spravidla rozumie piestový spaľovací motor.[1]. Článok sa zaoberá spaľovacím motorom v širšom zmysle.

Obsah

    1 Princíp práce
    2 Rozdelenie
        2.1 Základné rozdelenie
        2.2 Ďalšie rozdelenia
    3 Piestový spaľovací motor
        3.1 Zážihový motor
        3.2 Vznetový motor
    4 Raketový motor
    5 História
    6 Výhody a nevýhody spaľovacích motorov
    7 Podsystémy
    8 Regulácia výkonu
    9 Zložky zmesi
        9.1 Palivá
        9.2 Vzduch
    10 Energetická bilancia
    11 Emisie
        11.1 Znižovanie emisií
    12 Zdroje
    13 Referencie

Princíp práce

Niektoré látky, všeobecne nazývané palivá, sú schopné chemickej reakcie spaľovania, pri ktorej sa uvoľňuje teplo. Ak sa uvoľneným teplom zahreje pracovný plyn, podľa stavovej rovnice sa zvýši jeho tlak, alebo objem, v závislosti od toho či sa nachádza v uzavretom, alebo otvorenom priestore. Tento stav plynu môžeme využiť na vykonanie mechanickej práce, buď pôsobením tlaku na pohyblivú časť motora, alebo využitím zákona akcie a reakcie pri výtoku pracovnej látky z motora. Vyvedenie získanej mechanickej práce vo využiteľnej forme je už len vecou vhodného konštrukčného riešenia. Celý proces prebieha v súlade s druhou termodynamickou vetou len s určitou účinnosťou.

Niektorá z variánt uvedeného všeobecného princípu je prítomná v realizácii každého spaľovacieho motora. Pritom platí:

    palivá môžu byť tuhé, kvapalné alebo plynné,
    prostredie v ktorom sa spaľujú je najčastejšie vzduch ale môže to byť aj iná látka,
    spaľovanie môže prebiehať vnútri alebo mimo motora,
    pracovný plyn môže byť samostatný, alebo to môžu byť priamo spaliny,
    pracovný plyn sa priebežne vymieňa, alebo je uzavretý v motore,
    pohyblivá časť motora na ktorú pôsobí pracovný plyn sa môže pohybovať rôznym spôsobom,
    pre získanie mechanickej práce sa môže využiť jeden, druhý, alebo oba spôsoby spoločne.

Vzhľadom na vyššie uvedené nie je prekvapujúce, že skupina spaľovacích motorov zahŕňa množstvo typov a rôznych konštrukčných prevedení, preto je užitočné použiť pre ich rozdelenie správne kritériá.
Rozdelenie

Spaľovacie motory sa rozdeľujú podľa niekoľkých hľadísk. Jednotlivé hľadiská sú vzájomne nezávislé, preto sa nedá v tomto prípade vytvoriť jednoduchá stromová štruktúra.
Základné rozdelenie

Spaľovacie motory sa delia:

    podľa toho, kde k spaľovaniu dochádza (v motore alebo mimo neho) na
        motory s vnútorným spaľovaním (väčšina súčasných spaľovacích motorov)
        motory s vonkajším spaľovaním, pričom u nich môžme rozlišovať, či sa energia do pracovného priestoru dostáva
            prívodom pracovných plynov (napríklad plynová turbína)
            prestupom tepla prostredníctvom ohrievača pracovnej látky (napríklad Stirlingov motor)
    podľa pracovného cyklu na
        motory s kontinuálnym pracovným cyklom (napríklad spaľovacia turbína)
        motory s prerušovaným pracovným cyklom
            dvojdobý motor
            štvordobý motor
    Podľa základného pracovného princípu na:
        piestové spaľovacie motory
            motory s priamočiarym vratným pohybom piesta (väčšina súčasných spaľovacích motorov)
            motory s krúživým pohybom piesta (Wankelov motor)
        lopatkové motory (turbíny)
        reaktívne motory (prúdové, alebo raketové)
    Piestové spaľovacie motory sa podľa spôsobu vyvolania spaľovania delia na:
        zážihové - spaľovanie vyvolá energia z vonkajšieho zdroja - iskra zapaľovacej sviečky
        vznetové - kde spaľovanie vyvolá ohrev stlačenej zmesi nad zápalnú teplotu
        motory s kombinovaným zapaľovaním
        žiarové motory

V bežnej praxi sa dnes pod spaľovacím motorom rozumie spaľovací motor s vnútorným spaľovaním.
Ďalšie rozdelenia

Existujú aj ďalšie podrobnejšie hľadiská. Nasledovný zoznam kritérií nie je úplný, navyše jednotlivé kategórie spaľovacích motorov, napríklad turbíny, majú špecifické vlastné kategórie.

    podľa druhu spaľovaného paliva sa motory rozdeľujú na:
        plynové - spaľujúce plynné palivá napríklad zemný plyn
        na kvapalné palivá - ropné (benzín, nafta), alebo iné (alkohol)
        na tuhé palivá - napríklad práškové uhlie
        rôznopalivové - ktoré môžu prejsť na spaľovanie iného paliva s úpravami prípadne bez úprav motora
        dvojpalivové - ktoré spaľujú súčasne viac druhov paliva
    podľa miesta prípravy zmesi:
        s tvorbou zmesi mimo pracovného priestoru - napríklad v karburátore, spaľovacej komore
        s tvorbou zmesi v pracovnom priestore - napríklad vo valci vznetových motorov
    podľa spôsobu prípravy zmesi:
        karburačné motory
        vstrekové motory
    podľa spôsobu ako sa dopravuje vzduch do valcov:
        motory s atmosférickým plnením valcov (prirodzeným), keď nasávanie zabezpečuje iba podtlak vyvolaný pohybom piesta vo valci,
        prepĺňané motory, keď naplnenie valca pod väčším tlakom ako má okolitá atmosféra zabezpečuje prídavné zariadenie v plniacom systéme. Plniacimi zariadeniami môžu byť mechanické dúchadlá alebo aj kompresory, napríklad v automobile VW Corrado (G-Lader), alebo kompresory používané v automobiloch Bentley (Bentley Blower) turbodúchadlá, napríklad v motoroch TDI od spoločnosti VW.
    podľa pracovného určenia na: stacionárne, mobilné, priemyselné, elektrárenské, lodné, železničné, vozidlové, traktorové, špeciálne a iné.

Piestový spaľovací motor

    Bližšie informácie v hlavnom článku: Piestový spaľovací motor

Tieto motory sú najpočetnejším zástupcom spaľovacích motorov v technických zariadeniach. Takmer výhradne sa používajú pre pohon motorových vozidiel. Ich základnou súčasťou je piest, ktorý koná posuvný alebo rotačný pohyb a sprostredkúva premenu tlakovej energie plynovej náplne na mechanickú energiu otáčajúceho sa hriadeľa.
Zážihový motor

    Bližšie informácie v hlavnom článku: Zážihový spaľovací motor

Základnou charakteristikou zážihových motorov je, že zmes vo valci nad piestom sa zapaľuje najčastejšie iskrou medzi elektródami sviečky. Zmes na zapálenie potrebuje cudzí zdroj energie. Zážihový motor môže pracovať ako dvojtaktný, aj štvrotaktný.
Vznetový motor

    Bližšie informácie v hlavnom článku: Vznetový motor

Základnou charakteristikou vznetových motorov je, že zmes, ktorá sa tvorí až priamo v spaľovacom priestore, sa vznecuje od tzv. kompresného tepla. Tieto motory majú taký vysoký kompresný pomer, že pri stlačení vzduchu nasatého do valca je v okamihu vstreknutia paliva v spaľovacom priestore teplota vyššia, ako je teplota vznietenia paliva. Aj vznetový motor môže pracovať ako dvojtaktný, alebo štvortaktný.
Raketový motor

    Bližšie informácie v hlavnom článku: Raketový motor

Raketový motor má špeciálne postavenie medzi ostatnými spaľovacími motormi:

    pracovnú látku nečerpá počas činnosti z atmosféry , ale okrem paliva musí mať v zásobe aj dostatočnú zásobu okysličovadla
    užitočným výstupom motora nie je mechanická práca, ale reakčný účinok spalín
    okrem pomocných systémov (napr. čerpadlá, natáčanie dýz) neobsahuje v hlavnom systéme premeny energie pohyblivé súčasti.

S prihliadnutím na uvedené zásadné odlišnosti sa niektoré časti nižšie uvedeného textu na raketové motory nevzťahujú.
História

Prvé návrhy využitia strelného prachu, ako zdroja mechanickej energie sa objavili už v 17. storočí. Vo Francúzsku sa problematikou zaoberali Hautefeuille a Denis Papin, v Holandsku Christian Huygens. Koncom 18. storočia navrhol Street vo Veľkej Británii využiť zmes kvapalného paliva so vzduchom a Barber navrhol prvú spaľovaciu turbínu. V 19. storočí patentoval Lebon dvojčinný plynový motor, S. Brown postavil plynový motor a v roku 1826 ho zabudoval do vozidla. J. Lenoir skonštruoval v roku 1860 dvojtaktný dvojčinný posúvačový motor na svietiplyn. V roku 1867 Nikolaus Otto a Langen skonštruovali atmosférický plynový motor, v roku 1873 Reithmann štvortaktný plynový motor, v roku 1878 opäť Otto ležatý štvortaktný plynový jedno činný motor. V roku 1879 skonštruoval Kostovič zážihový motor s výkonom až 60 kW na pohon vzducholodí. V roku 1884 Gottlieb Daimler skonštruoval prvý štvortaktný zážihový motor s vysokými otáčkami. V roku 1893 opísal Rudolf Diesel pracovný obeh na využitie práškového uhlia, alebo iných ťažkých palív. V 10. rokoch 20. storočia prebiehali pokusy vstrekovať palivo čerpadlom a nie prostredníctvom stlačeného vzduchu. Sériovú výrobu automobilov, a teda aj ich motorov začala v roku 1908 firma Ford. V roku 1912 postavila švajčiarska firma Sulzer prvé lokomotívy, poháňané naftovým motorom.
Výhody a nevýhody spaľovacích motorov

Každý typ spaľovacieho motora má svoje výhody a nevýhody a preto sa viac alebo menej hodí pre pohon jednotlivých zariadení.

Hlavné výhody spaľovacích motorov sú:

    v piestovom vyhotovení dosahujú vysoké účinnosti premeny energie. Spaľovacie turbíny dosahujú vysokú účinnosť iba v jednotkách s vysokým výkonom
    možno ich rýchlo uviesť do prevádzky (s výnimkou motorov s veľkými výkonmi)
    dajú sa konštruovať pre rôzne palivá, účely a veľkosti
    najmä s kvapalnými palivami umožňujú dosahovať nízke spotreby paliva, vysoké akčné rádiusy, nízke výkonové hmotnosti, t. j. sú vhodné pre pohon dopravných prostriedkov.

Hlavné nevýhody spaľovacích motorov sú:

    nevhodné pôsobenie na životné prostredie
    vyžadujú pre štart cudzí zdroj energie (okrem raketových)
    piestové motory majú nevýhodný priebeh výkonových charakteristík
    nedosahujú vysokú životnosť

Podsystémy
Elektrický štartér

Motor pre svoju reálnu prácu potrebuje ďalšie podsystémy.

    Palivový systém zabezpečuje uskladnenie, rozvod a filtrovanie paliva.
    Systém prípravy zmesi zabezpečuje prípravu spaľovacej zmesi vzduchu a paliva v dostatočnom množstve, kvalite a vhodnom zložení.
    Chladiaci systém zabezpečuje odvod zvyškového tepla a prevádzku motora v optimálnom tepelnom režime.
    Mazací systém zabezpečuje mazanie pohyblivých častí motora.
    Riadiaci systém (dnes takmer výhradne elektronický) zabezpečuje reguláciu chodu motora na základe vonkajších podmienok a samotného stavu motora.
    Elektrický systém zabezpečuje dostatok energie pre systémy poháňané elektrickou energiou.
    Zapaľovací systém (u zážihových motorov) zabezpečuje spoľahlivé zapálenie zmesi v spaľovacom priestore.

Regulácia výkonu

Výkon spaľovacieho motora závisí hlavne od množstva energie uvoľnenej horením paliva. Množstvo uvoľnenej energie môžeme regulovať dvoma spôsobmi.

    Regulovanie množstva zmesi, inak nazývané aj kvantitatívna regulácia. Pri menšom množstve zmesi sa uvoľní menej energie a teda motor odovzdá menší výkon. Túto reguláciu využívajú zážihové motory bez pracujúce s homogénnou zmesou. Najčastejšie je táto regulácia realizovaná škrtiacou klapkou v nasávacom potrubí.
    Regulovanie zloženia zmesi, inak nazývané aj kvalitatívna regulácia. Rovnaké množstvo zmesi ktorá obsahuje menej paliva uvoľní menej energie. Túto reguláciu využívajú najmä vznetové motory pracujúce s heterogénnou zmesou. Najšastejšie je táto regulácia reprezentovaná zmenou dĺžky vstreku paliva.

Zložky zmesi
Palivá

Ako palivá sa najčastejšie používajú uhľovodíky: ľahkoodpariteľné (benzín), ťažkoodpariteľné (nafta), stlačený zemný plyn (CNG), skvapalnený propán-bután (LPG), alkoholy (metanol, etanol).

Využívajú sa aj ich rôzne zmesi, prípadne sa motor používa ako viacpalivový s prepínaním paliva počas jazdy. V poslednej dobe sa do palív začínajú pridávať biologické prímesi, ako napríklad metylester repky olejnej (MERO).

Intenzívne sa pracuje na nahradení ropných palív vodíkom.
Vzduch

Okrem paliva je nevyhnutnou zložkou zmesi pre väčšinu spaľovacích motorov vzduch, pretože obsahuje kyslík potrebný k spaľovaniu.
Energetická bilancia

Teplo privedené v palive sa v spaľovacom motore rozdelí nasledovne:

Qd = Qe + Qch + Qv + Qns + Qol + Qzv

    Qd - teplo dodané v palive
    Qe - teplo ekvivalentné užitočnej práci motora
    Qch - teplo odvedené do chladiacej sústavy
    Qv - teplo odvedené výfukovými plynmi
    Qns - teplo nevyužité nedokonalým spálením paliva, nazývané aj chemické straty
    Qol - teplo odvedené mazacím olejom
    Qzv - teplo nezahrnuté v predošlých členoch (iné straty)

Podiel najvýraznejších zložiek rovnice je uvedený v tabuľke, pričom Qd zodpovedá 100 %.
Druh motora 	% Qe 	% (Qch + Qol) 	% Qv
zážihový 	21 až 28 	12 až 27 	30 až 55
vznetový 	29 až 42 	15 až 35 	25 až 45

Tepelná energia, ktorá spôsobuje ohrev motora a spalín (Qch, Qv, Qol) je nevyužiteľná a nazýva sa stratovou energiou.

Z uvedeného porovnania vyplýva že vznetový motor využije dodanú energiu efektívnejšie, pracuje teda s vyššou účinnosťou.

Z tepla ekvivalentného užitočnej práci Qe sa ešte časť spotrebuje na mechanické straty (trenie a pohon pomocných agregátov).
Emisie
Spaľovacie motory sú významným zdrojom emisí

    Bližšie informácie v hlavnom článku: Emisie dopravných prostriedkov

Spaľovací motor s ohľadom na jeho masové rozšírenie patrí k významným zdrojom znečisťovania životného prostredia. Prirodzeným produktom dokonalého spaľovania uhľovodíkového paliva sú

    CO2 - oxid uhličitý.
    H2O - voda.

Okrem nich vznikajú aj ostatné škodlivé zlúčeniny:

    NOx - oxidy dusíka, najviac zastúpené oxidom dusičitým. Vznikajú disociáciou dusíka pri vysokých teplotách a jeho následnou oxidáciou.
    NH3 - amoniak. Vznikajú nedostatočným spálením paliva.
    CO - oxid uhoľnatý. Vzniká nedokonalým spaľovaním bez dostatočného prístupu vzduchu (kyslíku).
    CHx - nespálené uhľovodíky. Vznikajú nedostatočným spálením paliva.
    SO2 - oxid siričitý. Vzniká spaľovaním prímesí síry v palive.
    O3 - ozón. Vzniká pri reakciách NOx a CHx.
    pevné častice - rozpustné, alebo nerozpustné (sadze) - najmä pri motoroch spaľujúcich ťažko odpariteľné palivá (dieselove motory).
    aldehydy - čiastočne naoxidované uhľovodíky.

Spaľovací motor je tiež významným zdrojom emisií hluku.
Znižovanie emisií

Pri súčasnej úrovni poznania nie je možné spaľovací motor masovo nahradiť iným alternatívnym pohonom, vhodným pre automobilovú dopravu, ktorý by zachoval výhody spaľovacieho motora a nemal by jeho nevýhody. Preto výrobcovia motorov a motorových vozidiel intenzívne pracujú na znížení nepriaznivých dopadov používania spaľovacích motorov.

Pri znižovaní emisií je možné využiť niektoré z nasledovných techník:

    Zvýšenie účinnosti motora. Táto technika prináša zníženie spotreby paliva, čomu úmerne sa zníži aj objem emisií vytvorených motorom pri inak rovnakých podmienkach. Pre znižovanie emisií C02 je táto technika jediná možná, keďže oxid uhličitý je produkt dokonalého (a teda čistého) spaľovania.
    Použitie prídavných zariadení. Úlohou týchto zariadení je zvýšiť čistotu výfukových plynov, pred vypustením do ovzdušia. Technickou realizáciou sú katalyzátory (trojcestné, alebo reagujúce len na určitú zložku) alebo filtrácia spalín.
    Konštrukčné úpravy motora. Ide hlavne o zmeny kompresného pomeru, časovania ventilov, veľkosti a tvaru vstrekovacích otvorov, zvýšenie počtu ventilov, zmena tvaru spaľovacích priestorov, znižovanie trecích strát.
    Ovplyvnenie priebehu spaľovania. Realizuje sa zmenou časových a objemových priebehov vstreku, využitím žeraviacich sviečok aj pri nízkych zaťaženiach, zmenou prúdenia náplne vo valci.
    Úprava palív. Žiadúce sú palivá s vyšším podielom vodíka, nižším obsahom síry a polycyklických uhľovodíkov, so zvýšeným cetánovým a oktánovým číslom.
    Zmena pracovného cyklu. Pre motory s kvantitatívnou reguláciou je možné využiť techniku vypínania valcov CDA (Cylinder DeActivation).
    Ovplyvnením plnenia valcov. Pri čiastočných zaťaženiach je možné využívať techniku recirkulácie výfukových plynov - EGR (Exhaust Gas Recilculation).

    Bližšie informácie v hlavnom článku: Znižovanie emisií motorových vozidiel

Zdroje

    Hromádko J.,Hromádko J., Hönig V., Miler P.: Spalovací motory. Grada Publishing a.s. 2011.
    Trnka J., Urban J.: Spaľovacie motory. Alfa Bratislava, 1992.

Referencie

*STN 09 0022. Spaľovacie motory. Názvoslovie piestových spaľovacích motorov. Druhy motorov. Dátum vydania 19.01.1972.
Vzduch
Question book-4.svg
	Tomuto článku alebo sekcii chýbajú odkazy na zdroje a môže preto obsahovať informácie, ktoré je potrebné overiť.
Pomôžte Wikipédii a citácie, odkazy na zdroje doplňte do článku.

Vzduch je názov zmesi plynov v atmosfére Zeme. Stlačený vzduch v tlakových nádobách sa používa ako dýchací plyn. Čistý vzduch je rovnorodá zmes.

Obsah

    1 Zložky
    2 Vlastnosti
    3 Vzduch a filozofia
    4 Referencie
    5 Iné projekty

Zložky
Podiel 	Plyn
78,084 % 	dusík (N2)
20,947 % 	kyslík (O2)
0,934 % 	argón (Ar)
0,033 % 	oxid uhličitý (CO2)
0,002 % 	ostatné plyny

Obsahuje stopové množstvá nasledovných látok:

    neón (Ne)
    hélium (He)
    kryptón (Kr)
    oxid siričitý (SO2)
    metán (CH4)
    vodík (H2)
    oxid dusný (N2O)
    xenón (Xe)
    ozón (O3)
    oxid dusičitý (NO2)
    jód (I2)
    oxid uhoľnatý (CO)
    amoniak (NLH3)

Vlastnosti

Merná tepelná kapacita vzduchu je

    v typických izbových podmienkach 1.012 kJ.kg−1.K−1
    na hladine mora (suchý vzduch) 1.0035 kJ.kg−1.K−1

Hustota vzduchu je

    na úrovni mora pri teplote 20 °C (suchý vzduch) približne 1,29 kg/m3

Vzduch a filozofia

Anaximandros tvrdil, že sa látka plodiaca od večnosti teplo a chlad pri vzniku tohto sveta oddelila a že z nej okolo vzduchu, ktorý obklopuje zem, vyrástla akási ohnivá guľa ako kôra okolo stromu. Keď sa potom táto guľa roztrhla a rozdelila do rozličných kruhovitých pásov, vznikli slnko, mesiac a hviezdy.[1] Štefaniak Vladimír ---- Bez vzduchu by ľudia nerozprávali, lebo ľudský hlas sa šíri vzduchom. Keďže na začiatku bolo slovo, tak potom Boh musí byť na tejto Zemi.
Referencie

    Vzduch (anaximandros)-e [online] FILIT.Dostupné online.

Iné projekty

    Spolupracuj na Wikicitátoch Wikicitáty ponúkajú citáty od alebo o Vzduch
    Spolupracuj na Commons Commons ponúka multimediálne súbory na tému Vzduch

Stylised Lithium Atom.svg 	 Tento článok týkajúci sa fyziky je zatiaľ „výhonok“. Pomôž Wikipédii tým, že ho doplníš a rozšíriš.
Palivo
Briketa

Palivo môže byť:

    v užšom zmysle (t. j. bez jadrového paliva):
        (prírodná alebo synteticky vyrobená) látka (horľavina s prípadnými ďalšími látkami), ktorej spaľovaním možno získať teplo (prípadne aj svetlo) za ekonomicky a ekologicky (resp. ekonomicky a hygienicky) prijateľných podmienok, a to spravidla na kúrenie (ohrev), technologické účely alebo na transformáciu na mechanickú a elektrickú energiu[1][2][3][4]; palivo sa skladá z horľaviny a (pri nekvapalných palivách) často okrem toho z popola, resp. inej nehorľavej zložky, a vody[3]
        látka/horľavina (v užšom zmysle len rastlinného alebo nerastného pôvodu) určená na získanie tepla (prípadne následne pohonnej energie) spaľovaním [5][6]; látka na spaľovanie[7]
        prírodná horľavina, ktorej hospodárne využitie je ekonomicky únosné[8]
        horľavina rastlinného alebo nerastného pôvodu[9]
        nepresne: horľavina na kúrenie, kurivo[10][11]
    v širšom zmysle (t. j. vrátane jadrového paliva):
        (prevažne organická) látka, ktorá uvoľňuje teplo chemickou reakciou (napr. oxidáciou, t. j. spaľovaním) alebo jadrovou reakciou (jadrovým štiepením alebo jadrovou syntézou)[11]
        látka spaľovaná alebo inak spotrebúvaná s cieľom získať z nej teplo[12]
        látka oxidovaná (t. j. spaľovaná) alebo inak premieňaná v peci alebo tepelnom stroji s cieľom získať z nej využiteľné teplo alebo využiteľnú energiu[13]
    v najširšom zmysle: V biochémii sa výraz palivo niekedy – skôr metaforicky – používa aj na označenie potravy alebo zložiek potravy ako zdroja energie pre telo.

Obsah

    1 Palivo v užšom zmysle
        1.1 Požiadavky na palivá
        1.2 Skupenstvá palív
        1.3 Uhľovodíkové palivá
        1.4 Mendelejevov vzťah
    2 Jadrové palivo
    3 Referencie
    4 Iné projekty
    5 Zdroje

Palivo v užšom zmysle
Požiadavky na palivá

Na palivá sú kladené základné požiadavky:

    vytvoriť so vzduchom takú zápalnú zmes, ktorá zanechá po zhorení čo najmenej mechanicky alebo chemicky škodlivých látok.
    maximálny obsah aktívnych látok, ktoré uvoľňujú teplo
    minimálny obsah pasívnych látok, alebo látok, ktoré spaľovanie sťažujú

Okrem toho musia mať palivá aj vhodné fyzikálne vlastnosti:

    dobrá výhrevnosť
    dobrá zápalnosť
    dostatočná rýchlosť spaľovania
    vyhovujúce rozpätie zmiešavacieho pomeru
    dobrá odparivosť
    vhodná teplota bodu zápalu resp. samovznietenia
    výhodné chemické zloženie a iné.

Pre ich praktické použitie musia spĺňať aj podmienky:

    dostupnosti
    nízkej ceny
    bezpečnej dopravy
    dobrej skladovateľnosti

Skupenstvá palív

Palivá sú zastúpené všetkými tromi skupenstvami:

    plynné palivá: napríklad vodík, zemný plyn, svietiplyn, koksárenský plyn, kychtový plyn, generátorový plyn
    kvapalné palivá: napríklad benzín, motorová nafta, petrolej, benzén, alkoholy, vykurovací olej, mazut
    pevné palivá: napríklad uhlie, koks

Uhľovodíkové palivá

Výrazne najväčší podiel z palív využívaných v súčasnosti pokrývajú uhľovodíkové palivá. Ťažia sa v prírode alebo sa vyrábajú v takom množstve, že sú dostatočným zdrojom tepelnej energie. Vyrábajú sa z ropy, zemného plynu, prípadne olejnatých bridlíc. Pretože tieto zdroje vznikli v minulosti z fosílií živých organizmov, nazývajú sa tieto palivá aj fosílne. Celosvetové zásoby zdrojov fosílnych palív sú obmedzené, preto je potrebné hľadať iné, alternatívne zdroje energie.

Uhľovodíkové palivá sú tvorené uhľovodíkmi a teda zložené prevažne z uhlíka a vodíka. Majú preto veľmi výhodné energetické vlastnosti:

    spálením jedného kilogramu vodíka sa získa až 120,8 MJ tepelnej energie
    spálením jedného kilogramu uhlíka sa získa 32,8 MJ tepelnej energie

Tieto palivá sú spravidla zmesou rôznych uhľovodíkov. Od ich pomerného zloženia závisia ich vlastnosti. Pokiaľ sú v palive zastúpené aj molekuly s viazaným kyslíkom, dosahuje sa kvalitnejšie spaľovanie, pretože takto uvoľnený kyslík je reaktívnejší, a reakcie prebiehajú aj v menej priaznivých podmienkach.

Uhľovodíkové palivá môžeme rozdeliť podľa pôvodu na primárne (prírodné suroviny) a ušľachtilé a ďalej podľa skupenstva:

    Primárne palivá:
        suché – antracit, čierne uhlie, hnedé uhlie, lignit, rašelina, drevo
        kvapalné – ropa nafta
        plynné – zemný plyn
    Ušľachtilé palivá:
        tuhé – koks, drevné uhlie, brikety
        kvapalné – benzín, petrolej, výhrevné oleje, lieh
        plynné – svietiplyn, koksárenský plyn, generátorový plyn, zmiešaný a vodný plyn, kychtové plyny, acetylén a iné

Mendelejevov vzťah

Ak je známe základné zloženie paliva, jeho dolnú výhrevnosť možno určiť pomocou Mendelejevovho vťahu – pozri článok Mendelejevov vzťah.
Jadrové palivo

    Bližšie informácie v hlavnom článku: Jadrové palivo

Referencie

palivo in: Bradnová, H. et al.: Encyklopedický slovník, 1993
palivo. In: Malá československá encyklopedie IV M-Pol. Praha: Academia, 1986. s. 757.
palivá in: Pyramída-encyklopedický časopis moderného človeka č. 133, 1982
http://www.1911encyclopedia.org/Fuel
palivo in: Krátky slovník slovenského jazyka
palivo in: Příruční slovník jazyka českého
fuel in: Oxford English Dictionary, 2nd edition with Additions Series, 2009
http://bara.ujc.cas.cz/psjc/img.php/img/1458/457801206_131293_28606_685
palivo in: Ottův slovník naučný
Peciar, Š.: Slovník slovenského jazyka, 1959 – 1968
Paulička, I. et al.: Všeobecný encyklopedický slovník, 2002
Columbia Encyclopaedia
Daintith, J. ed.: Oxford Dictionary of Chemistry, 2008
Efektívna účinnosť

Efektívna účinnosť, alebo aj celková energetická účinnosť je bezrozmerné číslo, ktoré sa používa na opis účinnosti technického zariadenia ako celku. Vypočíta sa z pomeru hodnôt energie privedenej do zariadenia a energie odvedenej zo zariadenia, čo je veľmi často mechanická práca.

Efektívna účinnosť sa označuje symbolom ηe. Doplnok (výraz 1 - ηe) opisuje celkové straty zariadenia.

Príklad:

Efektívna účinnosť spaľovacieho motora sa vypočíta ako:

ηe = \frac{W_e}{Q_d}

    We - efektívna (užitočná) práca (v kJ) ktorú spaľovací motor odovzdá na výstupnom hriadeli
    Qd - chemická energia dodaná v palive (v kJ) daná výhrevnosťou a množstvom zmesi

alebo aj:

ηe = \frac{3600}{m_{pe} . H_u}

    mpe - efektívna merná spotreba paliva (g.kW-1.h-1)
    Hu - dolná výhrevnosť paliva (v MJ.kg-1)

Pozri aj
Benzínový motor

Benzínový motor je spaľovací motor na ľahko odpariteľné kvapalné palivá, ako sú napríklad: prírodné a syntetické benzíny, petrolej, liehovo-benzínové a benzénové zmesi. Benzínové motory pracujú ako zážihové, t.j. zapálenie zmesi je iniciované cudzím zdrojom.

Podľa spôsobu prípravy zmesi STN rozoznáva:

    karburačný benzínový motor, v ktorom sa zmes vytvára sacím účinkom vzduchu
    vstrekový benzínový motor, v ktorom sa zmes vytvára vstrekovaním pod vysokým tlakom, či už priamym, alebo nepriamym

Kompresný pomer

    O kompresnom pomere v informatike je článok kompresný pomer (informatika)

Kompresný pomer piestového stroja ( napríklad spaľovacieho motora alebo kompresora) s priamočiarym vratným pohybom piesta je pomer objemov valca v polohe piesta v dolnej úvrati a v polohe piesta v hornej úvrati.

εk = \frac{V_k+V_z}{V_k}

    Vk - objem kompresného priestoru
    Vz - zdvihový objem

Piest sa vo valci pohybuje priamočiaro vratne pričom medzná poloha jeho pohybu najviac vzdialená od kľukového hriadeľa sa nazýva horná úvrať a medzná poloha najbližšie ku kľukovému hriadeľu dolná úvrať. Priestor medzi úvraťami sa nazýva zdvihový objem. Zdvihový objem závisí od priemeru vŕtania valca a zdvihu piestu. Priestor, ktorý ostane vo valci, keď je piest v hornej úvrati sa nazýva kompresný priestor.

Obsah

    1 Stroje s rotačnými piestami
    2 Význam u motorov
    3 Praktické hodnoty kompresného pomeru
    4 Referencie

Stroje s rotačnými piestami

U týchto typov strojov je kompresný pomer definovaný všeobecnejšie ako pomer najväčšieho a najmenšieho objemu pracovného priestoru počas otáčky.

εk = \frac{V_1}{V_2}

    V1 - najväčší objem pracovného priestoru
    V2 - najmenší objem pracovného priestoru

Význam u motorov

Čím je kompresný pomer väčší dochádza k väčšiemu stlačeniu zmesi pred zapálením. Kompresný pomer je konštrukčný parameter ktorý:

    zásadne ovplyvňuje dosiahnuteľnú účinnosť motora a tým aj jeho výkon a krútiaci moment
    pri správnej voľbe znižuje emisie motorov

Zvýšením kompresného pomeru prichádzajú aj nevýhody :

    môže dôjsť k predčasnému samovznieteniu paliva (najmä pri zážihových motoroch)
    niektoré súčasti motora môžu byť časom opotrebované viac než pri menšom kompresnom pomere, preto je potrebné takýto motor vybaviť odolnejšími súčiastkami, ktoré sú drahšie (väčšinou sa jedná o keramické a titánové diely)

Praktické hodnoty kompresného pomeru

Z dôvodov zabránenia detonačného spaľovania nie je kompresný pomer zážihových motorov väčší ako 10:1. Motory so snímačom detonačného spaľovania, elektronickou riadiacou jednotkou alebo ďalšími vylepšeniami môžu mať zvýšený kompresný pomer až do 14:1 (2013 Mazda 6)[1].

U prepĺňaných zážihových motorov je kompresný pomer okolo 8.5:1, pretože časť kompresie pracovnej látky sa vykoná v dúchadle.

Vznetové motory majú kompresný pomer na úrovni 20:1 alebo aj vyšší. Sú založené na princípe, že vstreknuté palivo sa vznieti od kompresného tepla. Preto musí byť kompresný pomer vyšší ako u zážihových motorov. Horná hranica kompresného pomeru je daná ešte prijateľným zaťažením od tlakov vo valci motora.
Naftový motor
Naftový motor z roku 1906

Naftový motor v širšom zmysle je piestový spaľovací motor poháňaný ťažkými kvapalnými palivami, teda motorovou naftou a inými produktami z ropy (napr. vznetový naftový motor, žiarový naftový motor).[1] V užšom zmysle len vznetový naftový motor (iné názvy: Dieselov motor, dieselový motor, diesel)

Okrem bývalých žiarových naftových motorov je spoločným znakom naftových motorov vysoké stlačenie vzduchu vo valci, čím sa vzduch zahreje na vysokú teplotu spôsobujúcu vznietenie paliva.

    Bližšie informácie v hlavnom článku: Vznetový motor

Referencie

naftový motor. In: Malá československá encyklopedie IV M-Pol. Praha: Academia, 1986. s. 398.
