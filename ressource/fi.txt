Pablo Picasso
(Ohjattu sivulta Picasso)
Pablo Picasso
Pablo Picasso vuonna 1962
Pablo Picasso vuonna 1962
Syntynyt 	25. lokakuuta 1881
Málaga, Espanja
Kuollut 	8. huhtikuuta 1973 (91 vuotta)
Mougins, Alpes-Maritimes, Ranska
Kansallisuus 	espanjalainen
Ala 	taidemaalari, kuvanveistäjä, taidegraafikko
Kuuluisimpia töitä 	Avignonin naiset, 1907
Guernica, 1937
Signeeraus 	Picasso Signatur-DuMont 1977.svg

Pablo Picasso (25. lokakuuta 1881 Málaga, Espanja – 8. huhtikuuta 1973 Mougins, Alpes-Maritimes, Ranska) oli espanjalainen kuvataiteilija ja yksi 1900-luvun huomattavimmista taiteilijoista. Hänen tuotannossaan on nähtävissä lähes kaikki 1900-luvun taiteen suuntaukset, ja hänen vahva persoonallinen taiteensa vaikutti taiteen suuntausten syntyyn.

Picasso oli taidemaalari, mutta hän teki myös grafiikkaa, keramiikkaesineitä ja veistoksia sekä kirjoitti runoja. Erityisesti Picasso tunnetaan sinisestä kaudestaan, kubistisen ja surrealistisen tyylin käytöstä sekä kollaasin ja assemblaasin käytöstä kuvataiteessa. Picasson kuuluisimpia maalauksia on Guernica, joka esittää saksalaisten Espanjan sisällissodassa pommittamaa Guernican kaupunkia.

Sisällysluettelo

    1 Elämä
    2 Picasson naiset
    3 Tuotanto
        3.1 Kaudet
        3.2 Ennen vuotta 1901
        3.3 Sininen kausi
        3.4 Ruusunpunainen kausi
        3.5 Afrikkalaisvaikutteinen kausi
        3.6 Analyyttinen kubismi
        3.7 Synteettinen kubismi
        3.8 Klassismi
        3.9 Surrealismi
        3.10 Kuvanveistäjänä
        3.11 Myöhäistuotanto
    4 Merkitys ja arvostus
    5 Näyttelyt ja museot
    6 Korkeimpia myyntihintoja
    7 Tunnustuksia
    8 Lähteet
        8.1 Viitteet
    9 Kirjallisuutta
        9.1 Suomeksi
        9.2 Näyttelyluettelot
        9.3 Elokuvia
    10 Aiheesta muualla

Elämä

Pablo Picasso syntyi Málagassa Etelä-Espanjassa 25. lokakuuta 1881. Hänen koko nimensä oli Pablo Diego José Santiago Francisco de Paula Juan Nepomuceno Crispín Crispiniano de los Remedios Cipriano de la Santísima Trinidad Ruiz Blasco y Picasso[1]. Pablon isä oli nimeltään José Ruiz y Blasco ja äiti Maria Picasso y Lopez. Isä oli taidemaalari ja piirustuksenopettaja. Pablolla oli kaksi pikkusiskoa ja mahdollisesti myös pikkuveli. Perhe muutti 1895 Barcelonaan, missä isä oli saanut paikan taidekoulun opettajana. Pablokin aloitti siellä opinnot, mutta vaihtoi 1897 arvostettuun Madridin taideakatemiaan. Hän palasi kuitenkin saman tien kuusitoistavuotiaana Barcelonaan ja avasi siellä oman ateljeen.[2]

Picasso signeerasi taulunsa aluksi "P. Ruiz", mutta kaksikymmenvuotiaasta lähtien "Picasso". Tämä oli harvinaisena nimenä paremmin mieleen jäävä kuin Ruiz, ja Pablo halusi myös erottautua maalari-isästään.[2]
Juan Gris, Picasso, 1912.

Picasso kävi vuodesta 1900 alkaen monta kertaa Pariisissa, joka oli maailman taiteen pääkaupunki. Hän asettui kaupunkiin pysyvästi 1904. Pariisissa hän liittyi nopeasti avantgardististen taiteilijoiden ja kirjailijoiden piiriin. Hänen ystävistään läheisimmäksi tuli Max Jacob, jonka kanssa hän jakoi asuntonsakin jouduttuaan taloudellisiin vaikeuksiin. Menestystä taidepiireissä Picasso alkoi saada 1907 alkaen, vaikka hän ei asettanutkaan töitään esille perinteisiin julkisiin näyttelyihin.[3]
Modigliani, Picasso ja André Salmon Pariisissa 1916.

Picasson merkittävimpiä tukijoita Pariisissa olivat kirjailija ja keräilijä Gertrude Stein ja taidekauppias Daniel-Henri Kahnweiler. Vuonna 1907 Picasso tutustui Georges Braqueen, jonka kanssa hän työskenteli muutaman vuoden ajan tiiviisti yhdessä, mistä oli tuloksena uuden tyylisuunnan, kubismin, synty. Miehet erosivat 1914 Braquen jouduttua sotaan, ja Picasso jatkoi työskentelyä Pariisissa vuoteen 1917 saakka. Sen jälkeen hän matkusti lyhyeksi aikaa Roomaan ja meni palattuaan sieltä naimisiin.[4] Pariisissa Picasso suunnitteli pukuja ja lavastuksia venäläisen Sergei Djagilevin perustamalle Ballets russes -balettiseurueelle.[5]

Muutamia viikkoja ennen Saksan miehitystä keväällä 1940 Picasso haki Ranskan kansalaisuutta, mutta se evättiin turvallisuuspoliisin kielteisen lausunnon takia.[6] Picasso säilyttikin koko ikänsä Espanjan kansalaisuuden ja tiiviit yhteydet kotimaahansa. Vuonna 1937 hän maalasi kuuluisimman teoksensa Guernica pienen baskikaupungin pommituksesta Espanjan sisällissodan aikana.[7]

Picasso liittyi kommunistiseen puolueeseen 1944 ja osallistui useisiin rauhankonferensseihin sodan jälkeen. Uransa loppua kohti keramiikasta tuli yksi Picasson tuotannon tärkeimmistä osa-alueista. Hän työskenteli hyvin ahkerasti vanhoille päivilleen. Picasso kuoli 91-vuotiaana 8. huhtikuuta 1973. Hänet haudattiin Château de Vauvenarguesiin.[8]
Picasson naiset

Picassolla oli useita rakastajattaria ja neljä lasta kolmen naisen kanssa. 1900-luvun alkuvuosina hänellä oli suhde Fernande Olivierin kanssa, joka toimi myös hänen mallinaan. Saavutettuaan mainetta ja varallisuutta Picasso ryhtyi suhteeseen Marcelle Humbertin kanssa, jota hän kutsui Evaksi. Humbertin kuoltua Picasso avioitui vuonna 1918 ballerina Olga Koklovan kanssa. He saivat pojan nimeltä Paul. Vuonna 1927 Picasso tutustui malli Marie-Thérèse Walteriin, jonka kanssa hän aloitti salaisen suhteen. Picasso jätti Koklovan 1935, mutta he olivat virallisesti naimisissa tämän kuolemaan saakka. Picasso ja Walter saivat tyttären nimeltä María.[9]

Vuonna 1945 Picasso tapasi nuoren taideopiskelijan Françoise Gilot'n. He muuttivat seuraavana vuonna yhteen ja saivat kaksi lasta, Clauden ja Paloman. Gilot lähti myrskyisästä suhteesta vuonna 1953. Pian Picasso alkoi seurustella Jacqueline Roquen kanssa, ja he olivat yhdessä koko Picasson loppuelämän.[10]
Tuotanto

Pitkällä, 78 vuotta kestäneellä taiteilijaurallaan Picasso oli erittäin tuottelias. Hän maalasi noin 13 500 taulua, teki 100 000 piirrosta ja grafiikkatyötä sekä noin 300 veistosta ja keramiikkatyötä. Lisäksi häneltä on olemassa lukuisia kirjankuvituksia.[5]
Kaudet

Picasson taiteellinen tuotanto jaetaan usein kausiin. Vaikka myöhäistuotanto on kiistanalainen, tavallisesti mainitut kaudet ovat:[11]

    sininen kausi (1901–1904)[12]
    vaaleanpunainen eli ruusunpunainen kausi (1904–1906)[13]
    afrikkalaisvaikutteinen kausi (1906–1908)[14]
    analyyttinen kubismi (1909–1912)[15]
    synteettinen kubismi (1912–1914)[16]
    klassinen ja surrealistinen kausi (1918–1945)[17]
    myöhäistuotanto (1945–)[18]

Ennen vuotta 1901

Picasson varhaisimmille nuoruudentöille 1890-luvulla on vielä ominaista kypsymättömyys.[19] Vuosikymmenen puolenvälin jälkeisessä tuotannossa on havaittavissa akateemista realismia. Asuessaan Barcelonassa Picasso opiskeli Charles Barguen kurssin mukaan kopioimalla kipsimallien mukaan tehtyjä litografioita.[20]
Sininen kausi
La Vie, 1903. Picasson sinisen kauden tunnusomaisia piirteitä olivat siniset ja sinivihreät värit sekä surulliset aiheet.

Picasson sininen kausi (1901–1904) sisältää synkkiä maalauksia, joita hän alkoi maalata vietettyään aikaa Barcelonassa perheensä luona. Picasso tulkitsi sinisillä väreillä prostituoitujen, vanhojen juutalaisten, laihojen poikien ja kerjäläisten maailman kurjuutta. Picasson sinisen kauden kuvat olivat radikaalin symbolistisia.[21]
Ruusunpunainen kausi

Picasson ruusunpunaisen kauden (1904–1906) värit ovat savitavaroiden, ihon ja maan sävyisiä. Pariisiin muuttanut Picasso tutustui kuvanveistäjien ja taiteilijoiden elävänä mallina työskennelleeseen Fernande Olivieriin. Suhde naiseen vaikutti useisiin tämän kauden teoksiin, kuten myös arkaaiset iberialaiset veistokset. Picasso kuvasi usein kiertelevää sirkusta ja sen esiintyjiä.[13]
Afrikkalaisvaikutteinen kausi
Avignonin naiset, 1907 on Picasson afrikkalaisvaikutteisen kauden tuotantoa.

Picasson afrikkalaisvaikutteinen kausi (1907–1909) alkoi kahdella maskia pitävällä naishahmolla, jotka on kuvattu oikealla puolella hänen maalauksessaan Avignonin naiset (Les Demoiselles d'Avignon). Picasso tutki tuolloin afrikkalaista heimotaidetta ja sai siitä vaikutteita maskinkaltaisiin päihin ja uurteisiin.[14]
Analyyttinen kubismi

Picasso ja Georges Braque työskentelivät yhdessä vuodet 1909−1912 ja kehittivät analyyttisen kubismin. Siinä he ajattelivat luovansa uuden todellisuuden, joka murtautui ulos renessanssin perinteestä etenkin perspektiivin ja illuusion avulla. Picasso ja Braque esimerkiksi näyttivät kohteesta useita näkökulmia samalla kankaalla välittääkseen siitä enemmän tietoa. Picasso yhdisti figuureja, esineitä ja tilaa eräänlaiseen ristikkoon. He irrottivat esineitä taustoistaan ja ”analysoivat” niiden muotojen ominaisuuksia. Heidän väripalettinsa koostui monokromaattisista okrista, ruskeista ja harmaista. Kokonaan abstraktiin kaksikko ei halunnut siirtyä.[15]
Synteettinen kubismi

Picasso ja Braque kehittivät kubismia synteettiseen kubismiin vuosina 1912–1914 tekemällä kollaaseja eri materiaaleista kankaalle. Kumpikin taiteilija käytti asetelmia ja joskus päitä tärkeimpänä aiheenaan, ja he alkoivat käyttää myös väriä. Picasso teki teoksiinsa samanaikaisia viittauksia eri asioihin, esimerkiksi samat kaaret kuvasivat niin korvaa kuin kitaraakin.[16]
Klassismi

Picasso alkoi käyttää Italian-matkansa 1917 jälkeen työssään klassisia muotoja ja piirrostekniikoita. Hän otti tietoisesti vaikutteita Ingresiltä ja Renoirin myöhäistuotannosta. Hän liitti myös kubistisiin teoksiinsa klassista ilmaisua selkeyttämällä pintoja, muotoja ja väriä.[22]
Surrealismi
Guernica kuvaa Gernikan kaupungin tuhoa saksalaisten pommituksessa. Taulussa esiintyvä minotauros on Picasson 1930-luvun töiden tyypillinen aihe.

Picassosta ei koskaan tullut surrealistisen liikkeen virallista jäsentä, mutta hänellä oli liikkeeseen läheiset yhteydet, ja surrealistit myös omivat Picasson. Jo Picasson kubistisissa töissä oli ollut monia surrealistien arvostamia elementtejä. Surrealismista Picasso sai uusia aiheita, etenkin eroottisia, ja vahvistusta tietyille käyttämilleen häiritseville elementeille. Picasso leikitteli metamorfoosin käsitteellä 1930-luvulla, kuten moni surrealistinen kirjailijakin, mistä esimerkki on Minotauroksen käyttö. Picasso kirjoitti paljon surrealistista runoutta vuodesta 1935 alkaen ja surrealistisen näytelmän Le Désir attrapé par la queue (1941).[23]
Kuvanveistäjänä
Picasson veistos Naisen pää Halmstadissa Ruotsissa.

Picasso alkoi tehdä veistoksia raudasta ja pellistä Pariisissa 1928. Hän varasi kaksi vuotta myöhemmin kartanostaan yhden huoneen veistosten tekemiselle ja teki siellä kipsipäitä. Hän jatkoi veistosten tekemistä eri materiaaleista koko loppuikänsä. Picasson maine merkittävänä kuvanveistäjänä syntyi vasta hänen kuoltuaan, sillä hän oli pitänyt useimmat veistoksensa vain omissa kokoelmissaan.[24]
Myöhäistuotanto

Picasson tyyli muuttui jälleen 1950-luvulla, kun hän alkoi maalata uudelleentulkintoja maalaustaiteen suurten mestareiden teoksista. Hän maalasi sarjan teoksia, jotka perustuvat Velazquezin maalaukseen Hovinaiset. Hän teki uudelleentulkintoja myös Rembrandtin, Albrecht Altdorferin, Manetin, Courbetin ja Delacroixin teoksista.[25]

Picasson loppukauden teokset ovat tyylien sekoitus, ja ilmaisukeinot muuttuivat jatkuvasti hänen elämänsä loppuun asti. Omistautumalla täysin työlleen Picassosta tuli rohkeampi ja hänen teoksistaan tuli myös värikkäämpiä ja ilmaisevampia. Vuosina 1968–1971 hän teki virtanaan maalauksia ja satoja kuparietsauksia. Noihin aikoihin useimmat pitivät näitä teoksia vanhan impotentin miehen pornografisina fantasioina tai parhaan ikänsä ohittaneen taiteilijan töherryksinä. Vasta Picasson kuoleman jälkeen huomattiin, että Picasso oli jo löytänyt uusekspressionismin ja oli ollut, kuten niin usein ennenkin, edellä aikaansa.[18]
Merkitys ja arvostus

Pablo Picassoa pidetään laajalti 1900-luvun merkittävimpänä taiteilijana.[26] Picasso oli radikaali taiteilija, joka on vaikuttanut kaikkiin 1900-luvun taiteilijoihin. Hän uudistui koko uransa ajan viimeisiin vuosiinsa saakka eikä pitäytynyt minkään tietyn tyylisuunnan rajojen sisäpuolella. Picasson myöhäistuotannon arvo ja sen merkitys uudelle taiteilijasukupolvelle alettiin ymmärtää vasta 1980-luvulla. Kun Picasson koko valtaisa tuotanto alkoi hänen kuolemansa jälkeen ilmestyä näyttelyissä ja julkaisuissa, hänen kekseliäisyytensä ja taitonsa maine on vahvistunut entisestään.[27]

Kansainvälisen taidevarkausrekisterin mukaan Picasson töitä on varastettu enemmän kuin kenenkään muun koko maailmassa.[28]
Näyttelyt ja museot
Musée Picasso Pariisissa.

Picasson hyvin laajaa tuotantoa on nykyisin esillä monessa paikassa. Pariisissa on Musée Picasso. Etelä-Ranskassa Picasso asui Antibesin ja Vallaurisin lähistöllä, joiden museoissa on myös hänen töitään. Barcelonassa on Museu Picasso, joka esittelee etenkin Picasson varhaistöitä vuoteen 1917 asti. Museo Reina Sofíassa Madridissa on näytteillä Guernica ja monta sen tutkielmaa ja piirrosta. Málagassa on Picasson syntymäkoti ja Museo Picasso Málaga, jossa on hänen töitään. Myös Luzernin Museum Sammlung Rosengartissa ja Kölnin Museum Ludwigissa on laajat Picasso-kokoelmat.[29]

New Yorkin Modernin taiteen museossa MoMAssa 1939–1940 pidetty, kansainvälistä huomiota saanut retrospektiivinen näyttely oli siihen asti näyttävin Picassoa esitellyt näyttely, ja se korosti Picasson suurta vaikutusta moderniin taiteeseen.[30]
Korkeimpia myyntihintoja

Pablo Picasson teokset ovat nykyisin hyvin haluttuja, ja vuoteen 2015 mennessä kaksi hänen työtään kuuluu maailman kymmenen kalleimmalla hinnalla myydyn maalauksen listalle. Picasson öljyvärityö Les femmes d'Alger Version "O" (Algerin naiset, versio ”O”) vuodelta 1955 huutokaupattiin toukokuussa 2015 New Yorkissa 179,4 miljoonan dollarin hintaan, jolloin se oli kallein koskaan huutokaupattu taideteos.[31] Picasson La Réve (1932) myytiin vuonna 2013 yksityisesti taidekeräilijä Steven Cohenille 158,5 miljoonalla dollarilla.[32] Yli 100 miljoonalla dollarilla myytiin esimerkiksi myös Picasson nuoruudentyö Poika ja piippu (1905), jonka hinta nousi vuonna 2004 Sothebyn huutokaupassa Lontoossa 104 miljoonaan dollariin.[33]
Tunnustuksia

    Leninin kansainvälinen rauhanpalkinto 1950 ja 1962

Lähteet

    Carriere, Massimo (päätoimittaja): Pinx. Maalaustaiteen mestareita 5. Weilin+Göös, 2004 (italiankielinen alkuteos 1999). ISBN 951-0-29199-4.
    Porzio, Domenico & Valsecchi, Marco (toim.): Picasso: Elämä ja teokset. Kirjayhtymä, 1975. ISBN 951-26-1088-4.
    Tieto on valttia, Valitut Palat 1996, ISBN 951-584-117-8

Viitteet

On-line Picasso Project, viitattu 5.9.2011 (Archive.org)
Maalaustaiteen mestareita 2004, s. 50.
Maalaustaiteen mestareita 2004, s. 50–53.
Maalaustaiteen mestareita 2004, s. 52.
Tieto on valttia s. 224
Alan Riding: Picasso in Paris: A Suspect, Never a Citizen The New York Times. 28.5.2003. Viitattu 17.9.2009. (englanniksi)
Maalaustaiteen mestareita 2004, s. 53.
Maalaustaiteen mestareita 2004, s. 54–55.
Porzio 1975, s. 41–43.
Porzio 1975, s. 45.
Pablo Picasso: Avignonin naiset Jyväskylän yliopiston taiteiden ja kulttuurin tutkimuksen laitos. Viitattu 31.1.2016.
Pablo Picasso: Blue Period Encyclopædia Britannica. Viitattu 31.1.2016.
Pablo Picasso: The move to Paris and the Rose Period Encyclopædia Britannica. Viitattu 31.1.2016.
Pablo Picasso: Les Demoiselles d’Avignon Encyclopædia Britannica. Viitattu 31.1.2016.
Pablo Picasso: Cubism Encyclopædia Britannica. Viitattu 31.1.2016.
Pablo Picasso: Collage Encyclopædia Britannica. Viitattu 31.1.2016.
Classicism and Surrealism Period - 1918 to 1945, PabloPicasso.org
Pablo Later Works - After 1945, PabloPicasso.org
Valsecchi 1975, s. 55–56.
Grace Glueck, In the Days When Artists Were Taught How to Draw, The New York Times 26.12.2003. Viitattu 12.3.2008
Valsecchi 1975, s. 57–59.
Pablo Picasso: New Mediterraneanism Encyclopædia Britannica. Viitattu 2.2.2016.
Pablo Picasso: Surrealism Encyclopædia Britannica. Viitattu 9.2.2016.
Pablo Picasso: Sculpture Encyclopædia Britannica. Viitattu 9.2.2016.
Pablo Picasso: History of Art Encyclopædia Britannica. Viitattu 10.2.2016.
Pablo Picasso (1881-1973) BBC. Viitattu 12.2.2016.
Marilyn McCully: Pablo Picasso: Assessment Encyclopædia Britannica. Viitattu 12.2.2016.
Ranskassa varastettiin taas Picasson työ Iltalehti.fi. 22.5.2010. Viitattu 23.5.2010.
Nick Trend: Picasso: Where to see his works around Europe The Telegraph. 25.10.2014. Viitattu 9.2.2016.
The Museum of Modern Art, The Art Story Foundation
Picasson taulu huutokaupattiin ennätyshintaan – huutokisa ylsi lähes 180 miljoonaan dollariin Ilta-Sanomat. 12.5.2015. Sanoma Oy. Viitattu 12.5.2015.
Rob Crilly: The ten most expensive paintings in history The Telegraph. 12.5.2015. Viitattu 11.2.2016.

    Picasso painting sells for $104m, BBC News 6.5.2004. Viitattu 2.11.2008.

Kirjallisuutta
Suomeksi

    Berger, John: Picasson nousu ja tuho. Love Kirjat, 1985. ISBN 951-835-095-7.
    Buchholz, Elke Linda, Pablo Picasso: elämä ja tuotanto, Könemann 2005
    Brighton, Andrew, Picasso vasta-alkaville ja edistyville, Jalava 1997
    Gilot, Francoise, Elämä Picasson rinnalla, Otava 1997
    Kalha, Harri, Flip-Flopingia Picasson kanssa, kirjassa Koskinen, Taava (toim.), Kirjoituksia neroudesta: myytit, kultit, persoonat, Suomalaisen Kirjallisuuden Seura, 2006
    Stassinopulos, Arianna, Picasso, nero ja paholainen, Otava 1994
    Podoksik, Anatoli, Picasso - ikuinen löytöretkeilijä: taiteilijan teokset Neuvostoliiton taidemuseoissa, SN-kirjat, Aurora, 1990 [1989]
    Pablo Picasso, Kansankulttuuri, Aurora, 1984

Näyttelyluettelot

    Picasso ja kubismi Suomessa, Picasso and cubism in Finland : Retretti 25.5.–28.8.1994, Punkaharju, Retretti 1994
    Picasso Helsinki, Mestariteoksia Pariisin Picasso-museosta, Ateneumin taidemuseo 18.9.2009–28.1.2010

Elokuvia

    Henri-George Clouzot, Picasso – arvoitus (Le Mystère Picasso/Ranska 1956, 75 minuuttia)
    Tage Danielsson, Picasson seikkailut (Picassos äventyr, Ruotsi 1978, 109 minuuttia)

Aiheesta muualla
Victor Hugo
Victor Marie Hugo
Victor Hugo
Victor Hugo
Syntynyt 	26. helmikuuta 1802
Besançon, Ranska
Kuollut 	22. toukokuuta 1885 (83 vuotta)
Pariisi, Ranska
Ammatit 	kirjailija, runoilija, poliitikko
Kansalaisuus 	Ranskan lippu Ranska
Aikakausi 	romantiikka
Ensiteokset 	Odes et poésies diverses (1822)
Allekirjoitus 	Allekirjoitus
Nuvola apps bookcase.svg
Löydä lisää kirjailijoita
Kirjallisuuden teemasivulta

Victor Marie Hugo [yˈgo] (26. helmikuuta 1802 Besançon – 22. toukokuuta 1885 Pariisi) oli ranskalainen kirjailija ja runoilija romantiikan ajalta. Hänen tunnetuimmat teoksensa ovat Pariisin Notre-Dame (1831) ja Kurjat (1862).

Victor Hugo oli myös innokas ihmisoikeuksien puolustaja, vaikkakin hänen poliittiset aatteensa vaihtelivat ajan kuluessa. Nuorena hän oli äitinsä vakaumuksen mukaisesti konservatiivi. Sittemmin hän kannatti tasavaltalaisuutta ja hän oli poliittiselta kannaltaan liberaali, mutta kääntyi vuosikymmenten kuluessa yhä enemmän vasemmalle. Hänen intonsa ihmisoikeuksien puolesta oli kuitenkin jatkuvaa, ja näistä tunteista syntyi myös hänen teoksensa Kurjat, joka ilmestyi vuonna 1862 ja saavutti suuren menestyksen heti ilmestyttyään. Käsikirjoitus Kurjiin syntyi alun perin jo vuosia ennen ilmestymistä, mutta koska Hugon aatteet – ja asenteet muun muassa kirkkoa kohtaan – olivat muuttuneet, kirjoitti hän koko kirjan uudelleen. Kurjien ilmestymisen aikaan Victor Hugo oli maanpaossa Guernseyssä, koska hän oli ankarasti arvostellut Napoleon III:n vallankaappausta.

Sisällysluettelo

    1 Uran alku
    2 Poliittinen toiminta ja maanpakolaisuus
    3 Suomennetut romaanit
    4 Lähteet
        4.1 Viitteet
    5 Kirjallisuutta
    6 Aiheesta muualla

Uran alku

Victor Hugo syntyi Besançonissa vuonna 1802. Hänen isänsä oli Napoleon I:n armeijan kenraali ja äiti konservatiivinen rojalisti. Hugo kasvoi isänsä mukana tämän asemapaikoilla, mutta muutti 10-vuotiaana äitinsä luokse Pariisiin. Äidin mielipiteet vaikuttivat todennäköisesti Hugon varhaisuran konservatiivisyyteen. Hugon ensimmäinen teos oli vuonna 1822 ilmestynyt Odes et poésies diverses Teos toi hänelle heti mainetta ja elinkoron Ludvig XVIII:lta. Hugo avioitui samana vuonna Adèle Foucherin kanssa.[1]

Hugo siirtyi hiljalleen pois vakiintuneesta klassisesta kirjallisuusperinteistä, mikä näkyi ensimmäisenä hänen näytelmissään. Historiallisen näytelmän Cromwell esipuhessa (1827) hän vaati eroa klassisesta draamasta, ja näytelmässä Hernani (1830) hän rikkoi ajan ja paikan klassisen yhteyden ja hylkäsi ranskalaisessa draamassa pitkään käytäntönä olleen aleksandriinimitan. Näytelmän ensi-ilta aiheutti pienen mellakan, jossa olivat vastakkain konservatiivit ja boheemit romantiikan kannattajat.[1]

Vaikka Hugo kirjoitti useita romaaneja, näytelmiä ja runoteoksia, hänen maineensa perustuu kahteen teokseen. Niistä ensimmäinen, Pariisin Notre-Dame ilmestyi 1831, ja sen ansiosta vakiintui hänen maineensa romanttisen tyylin mestarina. Aikalaiskriitikot eivät olleet kovinkaan suopeita teosta kohtaan, mutta lukijat innostuivat siitä ulkomaita myöten.[1]
Poliittinen toiminta ja maanpakolaisuus
Victor Hugo Jerseyssä, jossa hän oli maanpaossa 1853–1855.

Victor Hugo valittiin Ranskan akatemian jäseneksi vuonna 1841, mikä vahvisti hänen asemansa Ranskan merkittävimpiin kuuluvana kirjailijana. Tämän jälkeen hän alkoi osallistua myös politiikkaan ja kannatti Ranskan muuttamista tasavallaksi. Hän vastusti muun muassa kuolemanrangaistusta ja yhteiskunnallista epäoikeudenmukaisuutta ja kannatti painovapautta. Hän ilmaisi tukevansa myös Puolan itsehallintoa. Helmikuun vallankumouksen jälkeen vuonna 1848 hänet valittiin Ranskan toisen tasavallan lakiasäätävän kansalliskokouksen jäseneksi.

Kun presidentiksi valittu Louis Napoleon (Napoleon III) vuonna 1851 teki vallankaappauksen ja saattoi voimaan ei-parlamentaarisen valtiosäännön, Hugo arvosteli häntä ankarasti ja julisti hänet Ranskan petturiksi. Hugo joutui tämän vuoksi lähtemään maanpakoon, ensin Brysseliin, sitten Jerseyyn ja lopulta Guernseyn saarelle, jossa hän asui vuoteen 1870 saakka. Hugo kirjoittikin monet teoksensa, muun muassa Kurjat, Guernseyssä.

Maanpakonsa aikana Hugo julkaisi Napoleon III:ta vastaan myös poliittiset pamfletit Napoléon le Petit (”Napoleon Pieni”) ja Histoire d'un crime (”Erään rikoksen historia”). Näiden pamflettien levittäminen Ranskassa oli kiellettyä, mutta niillä oli silti huomattava vaikutus.

Victor Hugo vaikutti osaltaan myös siihen, että Britannian hallitus päätti olla teloittamatta kuutta irlantilaista, joita syytettiin terrorismista. Hän vaikutti osaltaan myös siihen, että kuolemanrangaistus poistettiin Genevessä, Portugalissa ja Kolumbiassa.[2]

Vuonna 1859 Napoleon III päätti armahtaa kaikki maasta lähteneet poliittiset pakolaiset ja sallia heidän palata kotimaahansa. Victor Hugo kuitenkin kieltäytyi palaamasta, ennen kuin Napoleon vuonna 1870 oli kukistettu vallasta ja Ranska oli jälleen muutettu tasavallaksi. Pian sen jälkeen hänet valittiin Ranskan kansalliskokouksen ja senaatin jäseneksi.

Victor Hugo otti monesti kantaa myös taiteilijoiden ja kirjailijoiden tekijänoikeuksia koskeviin kysymyksiin. Hän olikin yksi Association Littéraire et Artistique Internationale -järjestön perustajajäsenistä ja vaikutti osaltaan siihen, että asiasta vuonna 1886 tehtiin kansainvälinen Bernin sopimus.
Suomennetut romaanit

    Kuolemaantuomitun viimeinen päivä. (Le dernier jour d’un confamné, 1829.) Suom. Urho Kivimäki. Karisto, 1917.
    Pariisin Notre-Dame. (Notre-Dame de Paris, 1831.) Suom. Huugo Jalkanen. WSOY, 1915 (korjattu suomennos 1954, 6. painos 1995).
    Lucrezia Borgia. (Lucrèce Borgia, 1833.) Suom. Juhani Aho. WSOY, 1907.
    Kurjat. 1–5. (Les misérables, 1862.) Suom. Eino Voionmaa. Porvoo: WSOY, 1927–1931 (lyhennetyn laitoksen 14. painos 1999).
    Meren ahertajat. (Les travailleurs de la mer, 1866.) Suom. Olli Nuorto. WSOY, 1950.
    Nauruihminen. (L'homme qui rit, 1869.) Suom. Kai Kaila. Lehtipaino, 1946.
    Yhdeksänkymmentäkolme: Romaani Ranskan vallankumouksen ajoilta. (Quatrevingt-treize, 1874.) Suomentaneet V. Hämeen-Anttila ja Urho Kivimäki. Karisto, 1947 (3. painos 1989).

Lähteet

Andersson, Daniel et al.: Kirjallisuus kautta aikojen. Suom. Muurinen, Mirja. Potsdam: H. F. Ullmann, 2010. ISBN 978-3-8331-5263-4.
Viitteet

Andersson et al., s. 118–119.

    Victor Hugo, l'homme océan

Kirjallisuutta

    Grossman, Kathryn M.: The Later Novels of Victor Hugo: Variations on the Politics of Transcendence. Oxford: Oxford University Press, 2012. ISBN 978-0-19-964295-3.

Aiheesta muualla
Wikiaineisto
Wikiaineistossa on lähdetekstiä aiheesta:
Victor Hugo

    Commons-logo.svg Kuvia tai muita tiedostoja aiheesta Victor Hugo Wikimedia Commonsissa

    Wikisource-logo.svg Lähdeaineistoa aiheesta Victor Hugon suomennoksia Wikiaineistossa

    Vapaasti ladattavia Victor Hugon e-kirjoja Projekti Lönnrotilta sekä 
Johann Wolfgang von Goethe
(Ohjattu sivulta Goethe)
Johann Wolfgang von Goethe
Joseph Karl Stieler, Johann Wolfgang von Goethe, 1828.
Joseph Karl Stieler, Johann Wolfgang von Goethe, 1828.
Syntynyt 	28. elokuuta 1749
Frankfurt am Main
Kuollut 	22. maaliskuuta 1832 (82 vuotta)
Weimar
Ammatit 	runoilija, näytelmäkirjailija, prosaisti, filosofi, tutkija
Tyylilajit 	proosa, runous, draama
Suuntaus 	Sturm und Drang, Weimarin klassismi
Tuotannon kieli 	saksa
Puoliso 	Christiane Vulpius
Allekirjoitus 	Allekirjoitus
Nuvola apps bookcase.svg
Löydä lisää kirjailijoita
Kirjallisuuden teemasivulta
G. O. May, Johann Wolfgang von Goethe, 1779.
Goethen kuva saksalaisessa postimerkissä vuodelta 1961.

Johann Wolfgang von Goethe Loudspeaker.svg kuuntele ääntämys? (28. elokuuta 1749 Frankfurt am Main – 22. maaliskuuta 1832 Weimar) oli saksalainen yleisnero: runoilija, romaanikirjailija, näytelmäkirjailija, humanisti, tutkija, taidemaalari ja kymmenen vuoden ajan myös Weimarin valtion pääministeri. Goethea pidetään yleisesti saksankielisen kaunokirjallisuuden vaikutusvaltaisimpana hahmona.

Goethe oli Weimarin klassikkoihin kuuluva, ajan antiikkiin nojaava uushumanisti, joka antoi vaikutteita myös suomalaiseen kansallisromantiikan ajan kirjallisuuteen. Goethen kuuluisa nuoruudenteos on kirjeromaani Nuoren Wertherin kärsimykset (1774) ja hänen pääteoksensa on kaksiosainen, runomuotoon kirjoitettu Faust (1808, 1832).[1]

Sisällysluettelo

    1 Elämä
    2 Teoksia
        2.1 Näytelmiä
        2.2 Proosaa
        2.3 Runoutta
    3 Suomennoksia
    4 Kuvia
    5 Lähteet
        5.1 Viitteet
    6 Kirjallisuutta
    7 Aiheesta muualla

Elämä
Goethen synnyintalo Frankfurtissa.

Goethen isä Johann Kaspar Goethe (1710–1782) oli lakitieteen tohtori, joka kuului Frankfurtin varakkaimpiin porvareihin. Goethen äiti oli Katharina Textor (1731–1808). Goethe ei käynyt lapsena koulua, vaan hän sai kotiopetusta laajasti sivistyneeltä isältään ja kotiopettajilta.[2] Hänelle opetettiin muun muassa historiaa, matematiikkaa, maantiedettä, miekkailua, tanssia ja piirtämistä. Ranskan kielen hän oppi niin perusteellisesti, että hän kykeni puhumaan sitä yhtä hyvin kuin äidinkieltään.

Goethe aloitti 16-vuotiaana lakitieteen opinnot Leipzigin yliopistossa. Nuori Goethe keskittyi kuitenkin juridiikan sijasta kirjallisuuteen ja hauskanpitoon. Vuonna 1768 Goethe joutui sairauden vuoksi palaamaan vanhempiensa kotiin. Susanna von Klettenberg (1776–74) tutustutti Goethen pietismiin, joka vaikutti hänen tuotantoonsa. Sairausloman jälkeen Goethe jatkoi lakitieteen opiskelua Strasbourgissa. Johann Gottfried von Herder tutustutti Goethen Homerokseen, William Shakespeareen, James Macphersonin Ossianin lauluihin ja goottilaiseen tyyliin.[3]

Valmistuttuaan lakitieteen lisensiaatiksi vuonna 1771 Goethe toimi jonkin aikaa asianajajana Frankfurtissa. Samoihin aikoihin hän alkoi saada mainetta kirjailijana. Vuonna 1774 ilmestyi kirjeromaani Nuoren Wertherin kärsimykset, josta tuli nopeasti suurmenestys joka puolella Eurooppaa. Romaanin päähenkilö Werther ajautuu onnettoman rakkauden vuoksi itsemurhaan, ja tämä tarina teki lukijoihin niin vahvan vaikutuksen, että nuorison keskuuteen levisi suoranainen itsemurhaepidemia. Tätä Goethen romaania on pidetty hyvin leimallisena teoksena saksankielisen kirjallisuudenhistorian vuosina 1767–1785 vallinneelle Sturm und Drang -kaudelle.

Weimarin herttua Karl August (1757–1828) vaikuttui Goethen kirjallisista kyvyistä ja tarjosi tälle vuonna 1775 työtä herttuakunnassaan. Weimarista tuli Goethen kotikaupunki tämän loppuiäksi. Hänestä tuli monialainen poliitikko, joka vastasi muun muassa ulko-, opetus-, kulkulaitos- ja rahaministerin tehtävistä. Lisäksi hän toimi sotaministerinä yhteistyössä herttuan kanssa. Kaiken tämän ohella hän jatkoi työtään kirjailijana. Aikaa riitti myös tieteellisille harrastuksille, muun muassa kasvitieteelle ja geologialle. Weimariin perustettiin myös teatteri, jossa Goethe toimi käsikirjoittajana, ohjaajana, lavastajana ja näyttelijänä. Hänen ansiostaan vähäpätöisestä Weimarista kehittyi eurooppalainen kulttuurikeskus, joka veti puoleensa aikansa lahjakkaimpia taiteilijoita. Kaikkein kuuluisin näistä Goethen jälkeen Weimariin muuttaneista taiteilijoista oli kirjailija Friedrich Schiller.

Vuonna 1786 Goethe tunsi tarvetta maisemanvaihdokseen. Hän lähti Italiaan ja vietti siellä seuraavat kaksi vuotta, tutkien väsymättömällä innolla paikallista kulttuuria. Myöhemmin hän kirjoitti matkalla tekemiensä päiväkirjamerkintöjen pohjalta laajan matkakertomuksen. Goethe totesi vanhuksena, että Italiassa vietetty aika oli hänen elämänsä onnellisinta aikaa. Hänen tuotannossaan nousivat tänä aikana vahvasti esille antiikkiin ja humanismiin liittyvät teemat.

Italian matkan jälkeen Goethen hallinnollista työtaakkaa kevennettiin, niin että hän saattoi entistä paremmin keskittyä kirjailijan työhön. Vaikka hän oli erittäin ahkera kirjoittaja, saattoi teosten valmistuminen kestää vuosikymmeniä, sillä hänellä oli tapana työstää monta teosta yhtäaikaisesti. Faust työllisti häntä jopa 60 vuoden ajan.

Goethella oli taipumus rakastua usein ja intohimoisesti, mutta avioliittoon hän päätyi vasta 57-vuotiaana, vuonna 1806, Christiane Vulpiuksen (1765–1816) kanssa. Pari oli asunut yhdessä jo vuodesta 1788.[4] Vulpius ei ollut erityisen älykäs tai sivistynyt nainen, joten seurapiireissä ihmeteltiin suuresti sitä, miten Goethen kaltainen nero saattoi päätyä tuollaiseen avioliittoon. Goethea vaimon sivistystaso ei kuitenkaan huolettanut, sillä hän arvosti ennen kaikkea Christianen iloisuutta ja energisyyttä. Avioliitosta syntyi viisi lasta, joista eli aikuiseen ikään vain ensimmäisenä syntynyt poika, August (1789–1830).

Goethe kuoli 82 vuoden iässä vuonna 1832. Hänen viimeisten sanojensa kerrotaan olleen saks. Mehr Licht! (Lisää valoa!).[5]

Goethen koko tuotanto on koottu 143-osaiseen Weimarin laitokseen. Osalla Goethen teoksista on enää historiallista merkitystä, mutta hänen keskeiset runonsa ovat säilyttäneet tuoreutensa.[6][7]
Teoksia
Näytelmiä

    Götz von Berlichingen, rautakäsi (Götz von Berlichingen mit der eisernen Hand, 1773)
    Ifigeneia Tauriissa (Iphigenie auf Tauri, 1787)
    Egmont (1788)
    Torquato Tasso (1790)

Proosaa

    Nuoren Wertherin kärsimykset (Die Leiden des jungen Werther, 1774)
    Taru käärmeestä ja liljasta (Das Märchen, 1795)
    Wilhelm Meisterin oppivuodet (Wilhelm Meisters Lehrjahre, 1795–96)
    Vaaliheimolaiset. (Die Wahlverwandschaften, 1809.)
    Italian matka päiväkirjoineen (Italienische Reise, 1816–17, suom. valikoiden)
    Wilhelm Meisterin vaellusvuodet. (Wilhelm Meisters Wanderjahre, 1821)
    Tarua ja totta elämästäni (Aus meinem Leben. Dichtung und Wahrheit, 1811–33)

Runoutta

    ”Prometheus” (1773)
    ”Keijukaisten kuningas” (Der Erlkönig, 1782)
    Roomalaisia elegioita (Römische Elegien, 1788–1790, julkaistu 1914)
    ”Noidan oppipoika” (Der Zauberlehrling, 1797)
    Hermann ja Dorothea (Hermann und Dorothea, 1798)
    Faust (1808)
    Faust 2 (1832)

Suomennoksia

    Valitut teokset 1–7. Suomentaneet Eino Leino, Juhani Siljo, Volter Kilpi, J. A. Hollo, Valter Juva ja Otto Manninen. Helsingissä: Otava, 1923–28.[8]
    Runoja. Suomentanut O. Manninen (1928). Helsingissä: Otava, 1980. ISBN 951-1-05646-8.
    Faust. Murhenäytelmän ensimmäinen osa. (Faust. Eine Tragödie, 1808.) Suomentanut O. Manninen (1. painos 1936). Helsingissä: Otava, 1981. ISBN 951-1-05645-X.
    Faust 2: Murhenäytelmän toinen osa. (Faust II, 1833.) Suomentanut O. Manninen (1. painos 1934). Helsingissä: Otava, 1981. ISBN 951-1-05645-X.
    Mietelmiä. Suomentanut V. Arti. 3. painos, näköispainos. Alkuteos 2. lisätty painos, 1951 (1. painos 1947). Porvoo Helsinki Juva: WSOY, 1999. ISBN 951-0-24268-3.
    Valitut teokset 1–3. Helsingissä: Otava, 1956 ja 1965.
    Taru käärmeestä ja liljasta. (Das Märchen, 1796.) Suomentanut Aila Meriluoto. Jyväskylä: Gummerus, 1982 (2. painos 2004). ISBN 951-20-2366-0.
    Hiljaisuuden lähteillä. Ajatuksia ja runoja. (Quellen der Stille. Gedanken und Gedichte, 1982.) Tekstien valinta: Eugen Hettinger. Saksan kielestä suomentanut Anna-Maija Raittila. Helsinki: Kirjapaja, 1983. ISBN 951-621-424-X.
    Italian matka päiväkirjoineen. Suomennoksen pohjana käytetyt teokset: Goethes Tagebuch der italienischen Reise; Italienische Reise (1816–17); Tagebücher. Valikoiden suomentanut ja johdannon laatinut Sinikka Kallio. 2. painos (1. painos 1992). Helsinki: Taide, 1999. ISBN 951-608-041-3.
        Teoksen alkuosaan on käytetty vain päiväkirjaa ja jatkoon Goethen vanhana täydentämää ja osin uudelleen kirjoittamaa laajaa laitosta Italienische Reise. Lisänä luettelo Goethen teosten suomennoksista.
    Nuoren Wertherin kärsimykset. (Die Leiden des jungen Werthers, 1774.) Suomentanut Markku Mannila. 3. painos (1. painos 1992). Helsingissä: Otava, 2000. ISBN 951-1-17048-1.
    Der Musensohn – Runotarten lemmikki. Valikoima Johann Wolfgang von Goethen lyriikkaa saksaksi ja suomeksi. Uudet suomennokset, selitykset ja toimitustyö: Teivas Oksala. Espoo: Artipictura, 2004. ISBN 952-5347-07-9.
    Jälkisointuja. Goethen kirkkaimmat runot. Suomentaneet Helmut Diekmann ja Arja Hakulinen. Espoo: Absurdia, 2013. ISBN 978-952-5516-10-4.
    Versuch die Metamorphose der Pflanzen zu erklären (suom. Kasvin muodonmuutos), 1790
    Zur Farbenlehre, (Goethen värioppi. Ensimmäinen osa, Fysiologiset värit.) 1810

Kuvia

    Johann Heinrich Wilhelm Tischbein, Goethe Campagnassa, 1787.

    Adolph Müller, Friedrich Schiller, J. W. Goethe, Wilhelm ja Alexander von Humboldt Jenassa, noin 1797.

    Louise Seidler, Johann Wolfgang von Goethe, 1811.

    Joseph Karl Stieler, Johann Wolfgang von Goethe, 1828.

Lähteet

    Kallio, Sinikka: Johdanto. Teoksessa Goethe, Johann Wolfgang von: Italian matka päiväkirjoineen. Helsinki: Taide, 1992. ISBN 951-608-005-7.

Viitteet

Liukkonen, Petri (author) & Pesonen, Ari: Johann Wolfgang von Goethe (1749-1832) Authors' Calendar. 2008. Kuusankosken kaupunginkirjasto.
Clark, Barrett H.: Johann Wolfgang von Goethe (Cincinnati: Stewart & Kidd Company, 1918) European Theories of the Drama. Theatre Database. (englanniksi)
Hakusana Goethe, Johann Wolfgang von teoksessa Spectrum tietokeskus: 16-osainen tietosanakirja. 3, Eng–Hiu, s. 369–370. Porvoo Helsinki Juva: WSOY, 1976. ISBN 951-0-07242-7.
Damm, Sigrid, Christiane und Goethe: Eine Recherche Frankfurt: Insel, 1998. (saksaksi)
Biographie Johann Wolfgang von Goethe Frankfurt Interaktive. Viitattu 11.5.2011. (saksaksi)
Hakusana Goethe, Johann Wolfgang von teoksessa Suomalainen tietosanakirja 2, dio–hik, s. 375. Espoo: Weilin + Göös, 1989. ISBN 951-35-4646-2.
Tuominen-Halomo, Anneli: Goethen runoja nykysuomeksi Länsiväylä. 18.6.2013. Viitattu 30.4.2015.

    Kahdeksanosainen laitos valituista teoksista julkaistiin 1932. Tästä laitoksesta puuttuvat näytelmät Ifigenia Tauriissa ja Torquato Tasso. Molemmista sarjoista puuttuu Faustin toinen osa.

Kirjallisuutta

    Koponen, Anneli: Goethen lyriikan suomennokset 1832–1991. Liite tekijän lisensiaatintyöhön: Annan laulusta Villiruusuun: Johann Wolfgang von Goethen lyriikan suomennokset vuosina 1832–1991. Joensuu: Joensuun yliopisto, 1993. ISBN 951-708-155-3.
    Koskenniemi, V. A.: Nuori Goethe. Elämä ja runous. Porvoo: WSOY, 1932.
    Koskenniemi, V. A.: Goethe. Keskipäivä ja elämänilta. Porvoo: WSOY, 1944.
    Koskenniemi, V. A.: Goethe ja hänen maailmansa. Tämä teos sisältää pääpiirteittäin tekijän aikaisemmin julkaisemat teokset ”Nuori Goethe” ja ”Goethe. Keskipäivä ja elämänilta”. Porvoo: WSOY, 1948.
    Ludwig, Emil: Goethe. 1–2. (Goethe. Geschichte eines menschen, 1920.) Suomentanut J. Hollo. Helsinki: Otava, 1927.

William Shakespeare
(Ohjattu sivulta Shakespeare)
Hakusana ”Shakespeare” ohjaa tänne. Sanan muista merkityksistä kerrotaan artikkelissa Shakespeare (täsmennyssivu)
William Shakespeare
Mahdollisesti John Taylorin maalama ns. Chandos-muotokuva, jonka arvellaan esittävän William Shakespearea.[1]
Mahdollisesti John Taylorin maalama ns. Chandos-muotokuva, jonka arvellaan esittävän William Shakespearea.[1]
Syntynyt 	huhtikuu 1564, tarkkaa päivämäärää ei tiedetä
Stratford-upon-Avon, Warwickshire, Englannin kuningaskunta
Kuollut 	23. huhtikuuta (juliaaninen kalenteri) / 3. toukokuuta (gregoriaaninen kalenteri) 1616
Stratford-upon-Avon, Warwickshire, Englannin kuningaskunta
Ammatit 	näytelmäkirjailija, runoilija, näyttelijä
Kansalaisuus 	Englannin kuningaskunta
Allekirjoitus 	Allekirjoitus
Nuvola apps bookcase.svg
Löydä lisää kirjailijoita
Kirjallisuuden teemasivulta

William Shakespeare (kastettu 26. huhtikuuta 1564 Stratford-upon-Avon, Warwickshire – 3. toukokuuta (J: 23. huhtikuuta) 1616 Stratford-upon-Avon, Warwickshire) oli englantilainen näytelmäkirjailija ja runoilija. Hänen katsotaan olevan historian merkittävimpiä kirjailijoita ja aikansa etevimpiä englannin kielen taitajia. Shakespeare kirjoitti useita näytelmiä, niin tragedioita kuin komedioitakin, sonetteja ja runoja. Shakespeare kirjoitti teoksensa vuosina 1585–1613, mutta näytelmien kirjoitusjärjestystä ei tiedetä varmasti.

Sisällysluettelo

    1 Elämä
        1.1 Varhainen elämä
        1.2 Aikuiselämä
    2 Tuotanto
        2.1 Näytelmät
        2.2 Sonetit ja muut runot
    3 Kiistaa henkilöllisyydestä
        3.1 Todisteita siitä, että Shakespeare kirjoitti näytelmänsä
    4 Kritiikki
    5 Näytelmien julkaisu
    6 Vaikutus englannin kieleen
    7 Näytelmät
        7.1 Komediat
        7.2 Tragediat
        7.3 Historialliset näytelmät
        7.4 Kadonneet näytelmät
        7.5 Runot
    8 Katso myös
    9 Lähteet
        9.1 Viitteet
    10 Kirjallisuutta
    11 Aiheesta muualla

Elämä
Varhainen elämä
William Shakespearen isän talo, jossa Williamin arvellaan syntyneen.

Stratford-upon-Avonin Pyhän kolminaisuuden kirkon kirjoista löytyy 26. huhtikuuta 1564 latinankielinen kastemerkintä Guilelmus filius Johannes Shakespere eli William, John Shakespearen poika.[2] Kasteen ajankohdan mukaan on syntymäpäiväksi yleisesti arveltu 23. huhtikuuta. Arvio perustunee etupäässä siihen, että kyseinen päivä on Pyhän Yrjön päivä, joka 1800-luvulla katsottiin Englannin kansallisrunoilijalle sopivaksi syntymäpäiväksi.[3] Shakespeare saattoi syntyä myös 21. tai 22. päivänä.[2]

William oli John Shakespearen ja Mary Ardenin kahdeksasta lapsesta kolmas. Hänellä oli neljä siskoa ja kolme veljeä. William oli lapsista ensimmäinen joka selviytyi yli lapsuusiän, vaikka pian Williamin synnyttyä Stratfordiin saapui ruttoepidemia, joka vei joka seitsemännen asukkaan kaupungissa.[4]

Williamin isä oli menestyvä hansikaskauppias ja raatimies, äiti vanhaa vaurasta sukua.[5] Molemmat vanhemmat olivat todennäköisesti lukutaidottomia – vaikka isä toimi korkeimmillaan Stratfordin pormestarina, hän kirjoitti nimensä aina puumerkillä.[6] Williamin uskonnosta on kahdenlaista käsitystä: hän eli protestanttina, mutta jotkut esittävät hänen olleen taustaltaan ja omalta uskoltaan katolinen.[7][8] Esimerkiksi elämäkerturi Anthony Holden on arvellut Williamin isää katoliseksi tämän talon kattorakenteista vuonna 1757 löytyneen testamentin perusteella. John Shakespeare olisi luultavasti pyrkinyt salaamaan asian, ja ajan katolisten vaino saattoi olla osasyy hänen elämänsä loppupuolen talousongelmiin.[9]

Vaikka Shakespearen koulunkäynnistä ei ole säilynyt mitään kirjallista tietoa, useimmat tutkijat uskovat että hän opiskeli King's New Schoolissa Stratfordissa. Siirryttyään oppikouluun seitsenvuotiaana hänen lukujärjestykseensä kuului luultavasti latinan kielioppia ja antiikin kirjallisuutta.[10]
Aikuiselämä

Shakespeare nai 18-vuotiaana itseään kahdeksan vuotta vanhemman Anne Hathawayn 28. marraskuuta 1582. Anne oli raskaana ja heille syntyi lapsi seuraavan vuoden toukokuussa. He saivat kaikkiaan kolme lasta, esikoisensa Susannan lisäksi kaksoset Judith ja Hamnet tammikuussa 1585.[11]

Tiedot 1580-luvun puolivälistä eteenpäin ovat niukat. Elämäkerturi Anthony Holdenin mukaan Shakespeare muutti Lontooseen ehkä vuonna 1587, jolloin The Queen's Men-näyttelijäseurue kävi Stratfordissa.[12]

Vuonna 1592 Shakespearen nimi mainitaan ensimmäisen kerran Lontoon teatteripiireissä, kun tämän "entisen näyttelijän" kirjoittama näytelmätrilogia Henrik VI todettiin suureksi menestykseksi.[13] Vuoteen 1592 mennessä Shakespeare oli kirjoittanut mahdollisesti jo ainakin viisi näytelmää.[14] Noihin aikoihin Lontoon teatterit suljettiin toistuvasti ruttoepidemioiden vuoksi, mikä antoi Shakespearelle aikaa kirjoittaa näytelmien välissä myös runoutta.[15]

Vuonna 1594 Shakespeare liittyi The Lord Chamberlain's Men -näyttelijäseurueeseen, jonka pysyvä jäsen ja osaomistaja hänestä tuli. Seurue esiintyi kuningatar Elisabet I:lle joulukuussa 1594.[16] Shakespeare omisti 1590-luvun puolivälistä alkaen talon Bishopsgaten alueen St Helenin seurakunnassa, ja hän osti Stratfordista uuden talon perheelleen vuonna 1597.[17] Hänen poikansa Hamnet kuoli 11-vuotiaana vuonna 1596.[18] Vuonna 1599 Lontooseen rakennettiin Globe-teatteri, jonka vakituinen dramaturgi, näyttelijä ja osakkeenomistaja Shakespeare oli. Hän muutti asumaan Lontoon Southwarkiin.[19] Kuningatar Elisabet I:n kuoleman jälkeen 1603 kuningas Jaakko I otti Shakespearen näyttelijäseurueen suojelukseensa, ja se nimettiin The King's Meniksi.[20]

Noin vuonna 1611 Shakespeare palasi takaisin Stratfordiin ja asui siellä pysyvästi vuodesta 1614 alkaen terveytensä heikennyttyä.[21] Globe-teatteri paloi vuonna 1613, mutta se rakennettiin uudelleen seuraavana vuonna. Palossa saattoi tuhoutua Shakespearen näytelmien käsikirjoituksia.[22]

Shakespeare kuoli 23. huhtikuuta 1616, mahdollisena syntymäpäivänään. Hän oli naimisissa Annen kanssa kuolemaansa asti. Hän jätti omaisuutensa lapsilleen, vaimolleen, sisaruksilleen ja muille sukulaisilleen. Shakespearen lapsenlapset jäivät lapsettomiksi.[23]
Tuotanto

Shakespearen kirjallinen perintö jälkimaailmalle on mitä runsain: 37 näytelmää, 154 sonettia, kaksi pitkää kertovaa runoelmaa ja lisäksi paljon muita runoja.[24] Useita Shakespearen näytelmiä on pidetty Englannin ja koko länsimaiden kirjallisuuden suurimpiin kuuluvina. Hänen näytelmänsä kattavat tragedian, historian ja komedian. Shakespearen teoksia on käännetty useimmille nykyaikaisille kielille ja niitä esitetään jatkuvasti ympäri maailmaa. Näytelmille ominaista on psykologinen henkilökuvaus, luonteva dialogi, draamallinen jännite ja kielellinen taituruus.[25] Myös Shakespearen sonetteja arvostetaan paljon. Shakespeare on Guinnessin ennätysten kirjan mukaan kaikkien aikojen käännetyin kirjailija: hänen teoksiaan oli lokakuuhun 2005 mennessä käännetty ainakin 116 kielelle.[26]
Näytelmät

Shakespearen näytelmät tavataan karkeasti jakaa neljään tyylilliseen kauteen. 1590-luvun puoliväliin asti Shakespeare kirjoitti lähinnä klassisia ja italialaisvaikutteisia komedioita, kuten Kesäyön unelma ja lyyrisiä historiallisia näytelmiä, kuten Henrik IV:n ensimmäinen osa. Tämän jälkeen hänen näytelmänsä vakavoituivat, henkilöhahmonsa syvenivät, ja kerronnassa tapahtui siirtymää lyriikasta proosan suuntaan. Seuraavan kauden aloitti tragedia Romeo ja Julia (n. 1595–1596) ja päätti toinen kuuluisa tragedia Julius Caesar (1599). Varhaiset näytelmät ovat tyypillisesti kevyempiä kuin tragedisen kauden tummasävyiset, pettämisen, murhien, himon, vallan ja itsekkyyden kaltaisia aiheita käsittelevät näytelmät.

Shakespearen tragedinen kausi kesti noin vuodet 1600–1608. Siihen kuuluvat maineikkaimmat tragediat Othello, Macbeth, Hamlet ja Kuningas Lear. Viimeisenä kautenaan Shakespeare siirtyi romansseihin ja tragikomedioihin, kuten Talvinen tarina ja Myrsky. Myöhäiskauden romanttiset näytelmät sisältävät usein onnellisen lopun, sekä taikuutta ja muita fantasiaelementtejä. Rajanveto kausien välillä on kuitenkin epätarkka ja muitakin luokittelutapoja on esitetty.

Kuten ajan tapana oli, Shakespeare perusti monet työnsä toisten näytelmäkirjailijoiden töihin, ja kierrätti vanhempia tarinoita sekä historiallista materiaalia. Esimerkiksi Hamlet (n. 1601) on todennäköisesti uudelleen kirjoitettu versio vanhemmasta Hamlet-näytelmästä, ja tarinan peruskuvio esiintyy jo Saxo Grammaticuksen Tanskalaisten teoissa. Se sisältö, mitä pidetään oleellisena, kuten dialogi ja henkilöhahmot syvemmässä merkityksessä, katsotaan kuitenkin Shakespearen luomukseksi. Historiallisissa näytelmissään Shakespeare käytti kahta päälähdettä: Plutarkhoksen Antiikin suurmiesten elämäkertasarjaa Kuuluisien miesten elämäkertoja ja Raphael Holinshedin Englannin historiaa käsitteleviä Kronikoita.

1700-luvulta peräisin oleva kolmen kirjoittajan näytelmä Double Falsehood on todettu pohjautuvan Shakespearen kadonneeseen näytelmään Cardenio. Royal Shakespeare Company harkitsee näytelmän ottamista ohjelmistoonsa.[27]
Sonetit ja muut runot

    Pääartikkeli: Shakespearen sonetit

Shakespearen sonetit koostuvat 154 runosta, jotka käsittelevät rakkauden, kauneuden ja kuolevaisuuden kaltaisia aiheita. Kaikki paitsi kaksi sonettia, jotka oli julkaistu jo 1599, ilmestyivät ensimmäisen kerran yhtenä niteenä vuonna 1609. Sonettien julkaisemisen taustat ovat epäselvät: ei tiedetä, oliko Shakespeare hyväksynyt julkaisemisen. Sonetit lienee kirjoitettu useiden vuosien aikana. Soneteissa esiintyy mystinen herra W. H. (mahdollisesti Henry Wriothesley), jota ylistetään tavalla, joka joidenkin mielestä viittaa homoseksuaalisuuteen, mutta toisten tulkintojen mukaan kyseessä on puhtaasti platoninen ystävyys.[28] Loppupuolen soneteissa esiintyy mystinen tumma nainen, jonka henkilöllisyys on myös ollut vilkkaan teoretisoinnin kohde. Tohtori Ad. Hansenin kirjoittamassa Englannin kirjallisuutta esittelevässä osassa Yleinen kirjallisuuden historia 3 vuodelta 1900 mainitaan, että jonkinmoisella todennäköisyydellä otaksutaan, että se ystävä, josta soneteissa on puhe, oli William Herbert, vuodesta 1601 kreivi Pembroke, ja että tumma nainen oli 17-vuotiaana vuonna 1595 kuningatar Elisabetin hovinaiseksi tullut Mary Fitton[29].

Sonettien lisäksi Shakespeare kirjoitti pitemmät kertovat runoelmat Venus ja Adonis sekä Lucrece. Ne on molemmat omistettu Shakespearen mesenaatille Henry Wriothesleylle. Shakespeare kirjoitti myös eräitä muita lyhyempiä runoja.
Kiistaa henkilöllisyydestä
Noin vuonna 1610 maalattu niin sanottu Cobbe-muotokuva, jonka vuonna 2009 esitettiin mahdollisesti esittävän Shakespearea.

Joidenkin teorioiden mukaan joku kirjailija tai ryhmä kirjailijoita käytti Shakespeare-nimeä vain pseudonyyminä eikä stratfordilaisella William Shakespearella ollut teosten kanssa mitään tekemistä.[30] Teorioiden mukaan tällaisia kirjailijoita voisivat olla esimerkiksi Sir Francis Bacon, Oxfordin jaarli Edward de Vere, Christopher Marlowe, Sir Henry Neville tai jopa kuningatar Elisabet I.kenen mukaan?

Teoreetikkoja, joiden mielestä näytelmät kirjoitti joku muu kuin nuoruudessaan Stratfordissa elänyt Shakespeare, kutsutaan antistratfordlaisiksi. Teoriaa monista kirjoittajista kannatti jo 1800-luvulla muiden muassa Delia Bacon.

Esimerkiksi Edward de Veren (1550-1604) on arveltu käyttäneen salanimeä, koska hän itse kuului kuninkaan hovin sisäpiiriin, mutta pelkäsi aiheuttavansa skandaalin tai joutuvansa mahdollisesti kaksintaisteluun hovin muiden henkilöiden kanssa, jotka olisivat saattaneet tulkita näytelmien henkilöt parodioiksi heistä itsestään, minkä lisäksi hänen aikanaan ei muutoinkaan pidetty sopivana, että aatelismies kirjoittaisi runoja tai näytelmiä.[30] Samasta syystä hänen perillisensäkään, jotka vuonna 1623 julkaisivat näytelmät koottuna laitoksena, eivät olisi halunneet paljastaa kirjoittajan todellista henkilöllisyyttä, minkä vuoksi he olisivat väittäneet kirjoittajaksi stratfordilaista kauppias William Shakspereä, jonka nimi sattumalta muistutti kirjoittajan salanimeä.[30]

Nykyisin valtaosa tutkijoista pitää kuitenkin Shakespearen henkilöllisyyttä todistettuna. Sen sijaan on tunnettua, että monet Shakespearen näytelmät perustuivat esimerkiksi juonen osalta suurelta osin olemassa olleisiin näytelmiin, kuten ajan tapana oli. On lisäksi vakavasti pohdittu sitä, kirjoittiko Shakespeare näytelmiensä jokaisen sanan itse, vai oliko avustamassa muita dramaturgeja.kenen mukaan? Epäilyt Shakespearen näytelmien kirjoittajan henkilöllisyydestä perustunevat tähän sekä siihen, että Shakespearen elämästä tiedetään hyvin vähän.
Todisteita siitä, että Shakespeare kirjoitti näytelmänsä

Robert Greenen mitä ilmeisimmin Shakespearea kohtaan kohdistamaa kritiikkiä vuodelta 1592 voidaan pitää yhtenä todisteena, että Shakespeare todella kirjoitti näytelmänsä. Kuolinvuoteellaan kirjoittamassaan pamfletissa Groats-worth of Wit Greene haukkui nousukasmaista näyttelijää, joka oli alkanut kirjoittaa itse näytelmiä ja kuvitteli olevansa yliopistokoulutettujen näytelmäkirjailijoiden veroinen. Greene käyttää näyttelijästä ironista nimitystä Shake-scene, joka voitaneen kääntää "näyttämönravistajaksi".[31]

Se, että Shakespeare toimi myös näyttelijänä, voidaan todistaa muun muassa sillä, että hänen on kirjattu esiintyneen kuningatar Elisabetille vuonna 1594.[16] Näyttö siitä, että hän oli kiinnostunut teatterista voidaan osoittaa sillä, että Shakespeare oli Lord Chamberlain's Company -nimisen teatteriyhtiön osaomistaja vuosina 1594 ja 1595.[16] Shakespearen läsnäolon teatteripiireissä todistavat myös merkinnät siitä, että hän oli yksi Globe-teatterin omistajista vuonna 1599.[19] Vuonna 1603 Shakespeare sai myös uuden asiakkaan, Englannin tuolloisen kuninkaan Jaakko I:n, jonka ansiosta hänestä tuli suosittu hoviesityksissä.[20] Shakespearen runoilijan urasta puolestaan todistaa Francis Mereksen hyökkäys häntä vastaan vuonna 1598. Meres sanoo teoksessaan Palladis Tamia Shakespearen töiden olevan "sokeroituja sonetteja yksityisten ystäviensä keskuudessa".
Kritiikki

Shakespearea arvostettiin omana aikanaan, mutta ei ylistetty. 1600-luvun lopussa klassiset ihanteet tulivat muotiin, ja monet kriitikot arvostivat Ben Jonsonia ja John Fletcheriä enemmän kuin Shakespearea. Shakespearea arvosteltiin muun muassa komedian ja tragedian sekoittamisesta. 1700-luvulla Shakespearen arvostus kasvoi Samuel Johnsonin ja Edmond Malonen julkaistua hänen töistään uudet editiot.

1800-luvulle tultaessa Shakespeare oli saanut Englannissa kansalliskirjailijan aseman ja alkoi tulla tunnetuksi muissakin maissa. Shakespearea mainostaneisiin kuuluivat Victor Hugo, Johann Wolfgang von Goethe ja Stendhal. Romantiikan aikana Shakespearea ylisti Samuel Taylor Coleridge. Viktoriaanisena aikana Shakespearen näytelmistä tehtiin laajamittaisia spektaakkeliversioita. George Bernard Shaw sen sijaan hyökkäsi Shakespeare-kulttia vastaan esittäen, että Ibsenin naturalismi oli tehnyt Shakespearen tuotannosta aikansa eläneen.

1900-luvun modernistinen vallankumous ei hylännyt Shakespearea, vaan valjasti hänet avant garden välineeksi. Saksan ekspressionistit ja Moskovan futuristit hyödynsivät Shakespeare-aiheita. Shakespeare vaikutti Bertolt Brechtin eeppiseen teatteriin. Runoilija ja kriitikko T. S. Eliot argumentoi Shawia vastaan sanoen, että Shakespearen "primitiivisyys" teki tästä aidosti modernin. T. S. Eliotin ja G. Wilson Knightin kritiikin uusi koulukunta tutki Shakespearen kuvastoa aiempaa tarkemmin. 1950-luvulta alkaen moderni tutkimus vaihtui postmoderniksi, ja 1980-alkaen Shakespeare-tutkimukseen on liittynyt strukturalismin ja feminismin kaltaisia liikkeitä.
Näytelmien julkaisu
Shakespearea esittävä kuparikaiverrus Ensimmäisen folion kannessa vuodelta 1623

Shakespearen aikana näytelmiä painettiin paperin koon mukaan kvartto- ja foliopainoksina. Foliopainoksia tehtiin neljä, joista vuonna 1623 julkaistu, 36 näytelmää sisältänyt ensimmäinen folio on tärkein lähde Shakespearen näytelmistä. Aiemmin tehdyt halvemmat kvarttojulkaisut ovat monesti huonoja, jopa näyttelijöiden ulkomuistista kopioimia.[32]
Vaikutus englannin kieleen

Shakespearen vaikutus englannin kieleen oli merkittävä. Hän keksi yli 1 700 yleisesti käytössä olevaa sanaa (muiden muassa birthplace, champion, cold-blooded, fixture, gossip, outbreak ja torture).[33]
Näytelmät
Komediat

    Erehdysten komedia, 1590–94
    Kaksi nuorta veronalaista, 1590–96. E-kirjana Gutenberg-projektissa.
    Paljon melua tyhjästä, 1598–99. E-kirjana Gutenberg-projektissa.
    Kuinka äkäpussi kesytetään, ehkä n. 1593–94. E-kirjana Gutenberg-projektissa.
    Turhaa lemmen touhua, 1594–97. E-kirjana Gutenberg-projektissa.
    Juhannusyön uni, (Kesäyön unelma, E-kirjana Gutenberg-projektissa.; Kesäyön uni) 1594–97
    Venetsian kauppias, 1594–97. E-kirjana Gutenberg-projektissa.
    Loppu hyvin, kaikki hyvin, 1594–1609. E-kirjana Gutenberg-projektissa.
    Miten haluatte, 1599–1600. E-kirjana Gutenberg-projektissa.
    Loppiaisaatto, 1600. E-kirjana Gutenberg-projektissa.
    Windsorin iloiset rouvat, 1600–01. E-kirjana Gutenberg-projektissa.
    Mitta mitasta, 1601–03. E-kirjana Gutenberg-projektissa.
    Perikles, 1607–08
    Talvinen tarina, 1608–11. E-kirjana Gutenberg-projektissa.
    Myrsky, 1611. E-kirjana Gutenberg-projektissa.

Tragediat

    Romeo ja Julia, 1594–96. E-kirjana Gutenberg-projektissa.
    Troilus ja Cressida, 1601–02. E-kirjana Gutenberg-projektissa.
    Coriolanus, 1607–08. E-kirjana Gutenberg-projektissa.
    Cymbeline, 1607–19. E-kirjana Gutenberg-projektissa.
    Titus Andronicus, 1589–93. E-kirjana Gutenberg-projektissa.
    Timon Ateenalainen, ehkä n. 1604–10. E-kirjana Gutenberg-projektissa.
    Julius Caesar, 1598–99. E-kirjana Gutenberg-projektissa.
    Macbeth, 1605–08. E-kirjana Gutenberg-projektissa.
    Hamlet – Tanskan prinssi, 1600–01. E-kirjana Gutenberg-projektissa.
    Kuningas Lear, 1605–06. E-kirjana Gutenberg-projektissa.
    Othello, 1602–11. E-kirjana Gutenberg-projektissa.
    Antonius ja Kleopatra, 1606–07. E-kirjana Gutenberg-projektissa.

Historialliset näytelmät

    Henrik VI (kolme osaa), 1591–92. E-kirjana Gutenberg-projektissa.
    Kuningas Juhana, 1590–97. E-kirjana Gutenberg-projektissa.
    Rikhard III, 1591–94. E-kirjana Gutenberg-projektissa.
    Rikhard II, 1594–95. E-kirjana Gutenberg-projektissa.
    Edvard III, 1595 (on epävarmaa, onko tämä Shakespearen näytelmä)
    Henrik IV: Ensimmäinen osa, 1596–97. E-kirjana Gutenberg-projektissa.
    Henrik IV: Toinen osa, 1597–99. E-kirjana Gutenberg-projektissa.
    Henrik V, 1599. E-kirjana Gutenberg-projektissa.
    Henrik VIII, 1612–13. E-kirjana Gutenberg-projektissa.

Kadonneet näytelmät

    Love's Labour's Won
    Cardenio

Runot

    Shakespearen sonetit
    Venus ja Adonis, 1592–93
    Lucrese, 1593–94
    The Phoenix and Turtle, 1600–01

Katso myös

    Luettelo William Shakespearen näytelmien elokuvasovituksista

Lähteet

    Ackroyd, Peter: Shakespeare: The Biography. Lontoo: Chatto & Windus, 2005. ISBN 1-85619-726-3.
    Holden, Anthony: William Shakespeare. (alkuteos William Shakespeare: His life and work, 1999). Suom. Kaisa Sivenius. Helsinki: Gaudeamus, 2003. ISBN 951-662-890-7.
    Tuntematon totuus, Uutta valoa historian arvoituksiin, Valitut Palat 1992, ISBN 951-8933-45-6
    Hansen, Ad: Englanti, Yleinen kirjallisuuden historia 3. Tanskan kielestä suomentanut Otto Manninen. Suomal. kirjall. seuran kirjapainon osakeyhtiö Helsingissä: Otava, 1900.

Viitteet

William Shakespeare National Portrait Gallery. Viitattu 2.4.2009. (englanniksi)
Ackroyd 2005, s. 3
Holden 2003, s. 20
Holden 2003, s. 31–32
Holden 2003, s. 26–30
Holden 2003, s. 17
Nick Pisa: Vatican claims there is 'little doubt' William Shakespeare was Catholic 19.11.2011. Daily Mail. Viitattu 1.12.2013.
Dickson, Peter W.: BARDGATE: Was Shakespeare a Secret Catholic? 2003. The Oxfordian, Volume VI. Viitattu 1.12.2013.
Holden 2003, s. 37, 42, 51
Holden 2003, s. 43, 48
Holden 2003, s. 79, 86
Holden 2003, s. 89–92
Holden 2003, s. 112
Holden 2003, s. 126
Holden 2003, s. 134
Holden 2003, s. 159–160
Holden 2003, s. 183–184
Holden 2003, s. 179
Holden 2003, s. 200–203
Holden 2003, s. 241–243
Holden 2003, s. 333, 359
Holden 2003, s. 349–350
Holden 2003, s. 371–375
Tuntematon totuus, s. 347
Rantala, Risto; Turtia, Kaarina (toim.): Otavan kirjallisuustieto. Otava, 1990. lähde tarkemmin?
Guinness World Records 2009. Sanoma Magazines 2008. s. 170
Double Falsehood -näytelmä onkin Shakespearen, Ylen Kulttuuriuutiset
Simonsuuri, Kirsti: William Shakespearen sonetit : nautintojen ajan aarre, s. 16. Platonisen ystävyyden puolustajat historioitsija A. L. Rowse (1973) ja toimittaja Anthony Holden (2003), homoseksuaalisuuden kannalla mm. tutkija Katherine Duncan-Jones (2001). Helsinki: Gaudeamus Helsinki University Press, 2010. ISBN 978-952-495-184-5.
Hansen 1900, s. 75
Michael H. Hart: Ihmiskunnan 100 suurinta, historian vaikutusvaltaisimmat henkilöt tärkeysjärjestyksessä, uudistettu laitos, s. 181-185. Suom. Risto Mäenpää. Tammi, 1994 (kirjan alkuperäisversiossa vuodelta 1979 tätä teoriaa ei mainittukaan, mutta uusittu laitos osoittaa Hartin sillä välin tulleen siihen käsitykseen, että todellinen kirjoittaja onkin Edward de Vere). ISBN 951-31-0212-2.
Holden 2003
http://www.shakespeare-online.com/faq/foliosfaq.html

    http://shakespeare.about.com/library/faqs/blfaqswords.htm

Kirjallisuutta

    Boyd, Brian: Why Lyrics Last: Evolution, Cognition, and Shakespeare’s Sonnets. Cambridge (Mass.): Harvard University Press, 2012. ISBN 978-0-674-06564-2.
    Greenblatt, Stephen: Shakespeare: Kuinka Williamista tuli Shakespeare?. Will in the world: How Shakespeare became Shakespeare, 2004.. Suom. Kaisa Sivenius. Helsingissä: Otava, 2008. ISBN 978-951-1-20960-7.
    Keinänen, Nely (toim.): Shakespeare Suomessa. Helsinki: WSOY, 2010. ISBN 978-951-0-35836-8.
    Kott, Jan: Shakespeare tänään. (Szkice o Szekspirze, 1961.) Saksankielisestä käännöksestä Shakespeare heute suom. Salla Hirvinen. 2. painos (1. painos 1965). Porvoo Helsinki: WSOY, 1984. ISBN 951-0-12814-7.
    Potter, Lois: The Life of William Shakespeare: A Critical Biography. Chichester: Wiley-Blackwell, 2012. ISBN 978-0-631-20784-9.

Aiheesta muualla
Wikiquote-logo-en.svg
Wikisitaateissa on kokoelma William Shakespeare -sitaatteja.
Wikiaineisto
Wikiaineistossa on lähdetekstiä aiheesta:
Author:William Shakespeare (englanniksi)
Commons
Wikimedia Commonsissa on kuvia tai muita tiedostoja aiheesta William Shakespeare.

    Vapaasti ladattavia William Shakespearen e-kirjoja Projekti Lönnrotilta sekä Project Gutenbergiltä
    Suomentajan tähtihetki ja kauhun paikka. Helsingin sanomat 25.1.2004.

Help! (albumi)
Tämä artikkeli käsittelee musiikkialbumia. Katso Help sanan muista merkityksistä.
Help!
The Beatles
Studioalbumin Help! kansikuva
Studioalbumin tiedot
 Nauhoitettu  	15. helmikuuta – 17. kesäkuuta 1965, EMI Studios, Lontoo
 Julkaistu 	Yhdistyneen kuningaskunnan lippu 6. elokuuta 1965
Yhdysvaltain lippu 13. elokuuta 1965
 Formaatti 	LP, MC, 8-raita, CD
 Tuottaja(t) 	George Martin
 Tyylilaji 	pop rock, folk rock
 Kesto 	34.20 (Britannia)
28.43 (USA)
 Levy-yhtiö 	Yhdistyneen kuningaskunnan lippu Parlophone
Yhdysvaltain lippu Capitol Records
Muut kannet
Help!capitol.jpg
Yhdysvaltain-painos
Listasijoitukset

Flag of the United Kingdom.svg Britannia: 1.
Yhdysvaltain lippu Yhdysvallat: 1.

Ks. lisää listasijoituksia
The Beatlesin muut julkaisut
Beatles for Sale
(UK) 1964 Beatles VI
(USA) 1965 	Help!
1965 	Rubber Soul
1965
Singlet albumilta Help!

    ”Ticket to Ride”
    Julkaistu: 9. huhtikuuta 1965
    ”Help!”
    Julkaistu: 19. heinäkuuta 1965
    ”Yesterday”
    Julkaistu: 13. syyskuuta 1965 (USA)

Help! on The Beatles -yhtyeen viides Britanniassa julkaistu albumi, joka ilmestyi elokuussa 1965. Se on samalla yhtyeen tähdittämän Apua!-elokuvan soundtrack. Albumin A-puoli sisältää itse elokuvaan kuuluvia kappaleita ja B-puoli muuta uutta studiomateriaalia. Levyllä on muun muassa eräs yhtyeen kuuluisimmista lauluista, ”Yesterday”. Muita tunnettuja kappaleita ovat erityisesti singlejulkaisut ”Help!” ja ”Ticket to Ride”. Help! nousi Britannian listaykköseksi yhdeksän viikon ajaksi ja sitä myytiin siellä lähes miljoona kappaletta.

Tyylillisesti Help! edusti Beatlesille pohjimmiltaan siirtymäalbumia, jossa oli elementtejä sekä yhtyeen menneisyydestä että kokeellisesta tulevaisuudesta. Musiikillisia vaikutteita antoi erityisesti näihin aikoihin suureen suosioon noussut folk rock. Myös albumin sanoitukset olivat aiempaa syvällisempiä.

Yhdysvalloissa, jossa Help! oli yhtyeen kahdeksas studioalbumi, levy julkaistiin erilaisella kappalesisällöllä ja kannella. Se sisälsi ainoastaan elokuvaan kuuluneet kappaleet – eli brittiversion A-puolen sisällön – muun materiaalin ollessa George Martinin orkesterin instrumentaaliesityksiä. Siten muun muassa ”Yesterday” puuttui Yhdysvaltain-versiolta. Myös Yhdysvalloissa albumi oli yhdeksän viikkoa listaykkösenä ja se myi kultalevyyn oikeuttavat miljoona kappaletta jo ennakkoon.

Sisällysluettelo

    1 Taustaa
    2 Äänitykset
    3 Musiikki
        3.1 Tietoa kappaleista
    4 Kansitaide
    5 Julkaisu ja vastaanotto
        5.1 Britannia ja muu Eurooppa
        5.2 Yhdysvallat
        5.3 Kriitikoiden vastaanotto
        5.4 Listasijoitukset ja sertifiointi
    6 Kappalelista
        6.1 Britannian-painos
        6.2 Yhdysvaltain-painos
    7 Singlet
        7.1 Ticket to Ride
        7.2 Help!
        7.3 Yesterday
    8 Kokoonpano
    9 Katso myös
    10 Lähteet
        10.1 Viitteet
    11 Aiheesta muualla

Taustaa

The Beatlesin vuosi 1964 oli ollut erittäin kiireinen. Se väsytti yhtyettä, minkä on sanottu vaikuttaneen negatiivisesti vuoden lopulla julkaistuun Beatles for Sale -albumiin. Kun yhtye ei saanut aikaiseksi tarpeeksi omia kappaleita, tilalle otettiin huomattavan paljon lainakappaleita.[1] Se ja erillinen single ”I Feel Fine” nousivat kuitenkin Britannian listaykkösiksi.[2] Yksin Yhdysvalloissa ilmestyi single ”Eight Days a Week”, joka ylsi siellä listan kärkeen.[3]

Vuoteen 1965 tultaessa musiikilliset muotivirtaukset olivat muuttuneet ja yhtye alkoi saada merkittäviä kilpailijoita. Britanniassa listan kärkitiloilla nähtiin The Rolling Stonesin, The Animalsin ja The Kinksin kaltaisia rhythm and blues -yhtyeitä.[4]

Helmi–toukokuussa 1965 Beatles kuvasi eri puolilla maailmaa uutta elokuvaansa Apua!. Elokuva merkitsi yhtyeelle uuden, tuotteliaan laulunkirjoittamiskauden alkua.[5]
Äänitykset

Albumi äänitettiin hajanaisissa sessioissa helmikuussa, huhtikuussa ja kesäkuussa 1965. Nauhoituksiin käytettiin kaikkiaan kaksitoista päivää, joiden lisäksi oli lukuisia miksaus- ja editointisessioita. Levyn äänittäminen aloitettiin Abbey Roadin studioiden kakkosstudiossa juuri ennen itse elokuvan kuvausten alkua. Sessioiden ensimmäinen päivä oli 15. helmikuuta, jolloin työstettiin kappaleita ”Ticket to Ride”, ”Another Girl” ja ”I Need You”. Kesäkuussa valmistuivat kuusi albumin elokuvassa olleista lauluista. Suurin osa elokuvassa kuulumattomista lauluista äänitettiin myös kesäkuussa, mutta vasta sen jälkeen, kun kuvaukset olivat päättyneet. Kenties merkittävin yksittäinen äänityspäivä oli 14. kesäkuuta, jolloin äänitettiin Paul McCartneyn kappaleet ”I’ve Just Seen a Face”, ”Yesterday” ja ”I’m Down”.[6] Sessiot saatiin päätökseen 17. kesäkuuta.[7]

Beatles käytti äänityksissä uusia tapoja. Aiemmin kappaleista oli tehty tietty määrä ottoja ja lopuksi valittu niistä paras pidemmälle työstettäväksi. Nyt yhtye nauhoitti ensin rytmiraidan, johon myöhemmin päällekkäisäänitettiin lauluosuudet ja ylimääräiset instrumentit. Vaikka kappaleet olisi näin ollen voinut äänittää vain yhdellä tai kahdella otolla, ottoihin ja niiden erilaisiin variaatioihin käytettiin usein tuntikausia aikaa. Yhtye alkoi myös nauhoittaa kappaleiden harjoitusversioita, ja niitä käytettiin tarvittaessa pohjaraitana lopulliselle versiolle. Lisäksi nimikappaleessa ”Help!” käytettiin ”vähennysmiksausta”, jossa kaksi lauluraitaa yhdistettiin, jolloin saatiin vapautettua yksi raita kitaran päällekkäisäänitykselle. Tämä käytäntö oli voimassa aina kesään 1968 asti, jolloin Abbey Roadin studioiden neliraitatekniikan korvasi kahdeksanraitatekniikka.[6]

Äänityssessioissa levytettiin useita kappaleita, jotka eivät päätyneet itse albumille. Ne olivat ”Ticket to Ride” -singlen b-puoli ”Yes It Is”, ”Help!”-singlen b-puoli ”I’m Down”, Larry Williams -cover ”Bad Boy”, ”Wait”, ”That Means a Lot” ja ”If You’ve Got Trouble”, josta kaavailtiin rumpali Ringo Starrin soolonumeroa. Näistä ”Bad Boy” ja ”Yes It Is” ilmestyivät Yhdysvalloissa kesäkuussa 1965 albumilla Beatles VI. Lisäksi ”Bad Boy” sisältyi joulukuussa 1966 Britanniassa julkaistulle kokoelmalle A Collection of Beatles Oldies (But Goldies). ”Wait” julkaistiin yhtyeen seuraavalla albumilla Rubber Soul.[7][8] Sen sijaan ”That Means a Lot” ja ”If You’ve Got Trouble” ilmestyivät albumilla vasta maaliskuussa 1996, studioharvinaisuuksia sisältävällä Anthology 2 -kokoelmalla.[9]

Vuonna 1965 mono, eli yksikanavainen ääni, oli vielä huomattavasti vähintään kaksikanavaista stereota suositumpi äänentoistomuoto. Niinpä tuottaja George Martin apulaisineen käytti albumin monomiksaukseen paljon enemmän aikaa kuin stereomiksaukseen, jossa Martin ei itse ollut aina edes paikalla.[7] Stereo- ja monoversioissa on se ero, että kappaleen ”Help!” instrumentaaliraita on sama, mutta lauluraita eri.[10]
Musiikki
The Beatles toukokuussa 1965. Vasemmalta John Lennon, Ringo Starr, Paul McCartney ja George Harrison.

Help! oli yhtyeen siirtymäkauden albumi, jolla oli vaikutteita niin yhtyeen menneisyydestä kuin kokeellisesta tulevaisuudesta. Edellinen albumi Beatles for Sale oli John Lennonin sanoin yhtyeen country & western -albumi, mutta Help! oli saanut vaikutteita tuolloin muodissa olleesta folk rockista.[11] Bob Dylan oli tuolloin Britanniassa musiikin saralla suurin yksittäinen vaikuttaja, ja hänen kappaleistaan tehtiin paljon folk rock -versioita.[6] Albumilla on vaikutteita myös country- ja bluegrass-tyyleistä aina klassiseen musiikkiin asti.[6] Sanoitusten itsetutkiskelevat silmäykset, joita jo edellislevyllä oli jonkin verran, muuttuivat nyt entistä syvällisemmiksi.[11] Kappaleilla ei ole tekemistä elokuvan juonen kanssa, sillä yhtye kirjoitti laulut ”Help!”-kappaletta lukuun ottamatta käsikirjoitukseen perehtymättä.[5]

Albumin kappaleista kokonaan tai lähes kokonaan John Lennonin kirjoittamia ovat ”Help!”, ”You’ve Got to Hide Your Love Away”, ”You’re Going to Lose That Girl”, ”Ticket to Ride” ja ”It’s Only Love”. Paul McCartneyn aikaansaannoksia ovat ”The Night Before”, ”Another Girl”, ”Tell Me What You See”, ”I’ve Just Seen a Face” ja ”Yesterday”. George Harrison puolestaan kirjoitti laulut ”I Need You” ja ”You Like Me Too Much”. ”Act Naturally” ja ”Dizzy Miss Lizzy” ovat lainakappaleita.[12] Ne olivat samalla yhtyeen viimeiset levytetyt coverit ennen vuoden 1970 Let It Be -albumia. Beatles oli ensimmäisillä albumeillaan luottanut vahvasti lainakappaleisiin, mutta 1960-luvun puoleenväliin tultaessa ne jäivät kokonaan pois.[6]

Albumin Britannian- ja Yhdysvaltain-painokset erosivat sisällöllisesti toisistaan. Britannian-painoksen A-puoli sisälsi Apua!-elokuvassa kuullut seitsemän kappaletta ja B-puolella oli seitsemän muuta laulua.[13] Kaava oli siten sama kuin A Hard Day’s Night -albumilla.[7] Yhdysvaltain-painos sisälsi ainoastaan Britannian-painoksen A-puolen laulut sekä kuusi Ken Thornen sovittamaa ja George Martinin orkesterin esittämää kappaletta.[13] Kyseiset instrumentaalit olivat sekoitus orkesteroituja Beatles-kappaleita, klassista musiikkia ja uusia sävellyksiä. Yhdysvaltain-painoksen aloittaa kuusitoistasekuntinen James Bond -intro. ”Another Hard Day’s Night” on puolestaan sikermä kappaleista ”A Hard Day’s Night”, ”Can’t Buy Me Love” ja ”I Should Have Known Better”, ja siinä kuullaan Beatles-albumin saralla ensimmäisen kerran sitaria. Vaikka Beatles itse ei soittanutkaan kappaleessa, soi se elokuvassa kohtauksessa, jossa yhtye vierailee intialaisessa ravintolassa. John Lennon onkin myöhemmin kertonut, että yhtyeen kiinnostus Intiaa kohtaan alkoi juuri Help!-albumia työstäessä.[7]
Tietoa kappaleista
” 	Koko Beatles-juttu oli mennyt yli ymmärryksen. Söin ja join kuin possu, ja olin myös lihava kuin possu. Olin tyytymätön itseeni ja alitajuisesti huusin apua. [...] Monet luulevat, että se (”Help!”) on vain nopea rokkikappale. 	”

– John Lennon.[14]

Albumin nimikappale ”Help!” on lähes kokonaan John Lennonin kirjoittama, ja hän itse piti sitä eräänä parhaista Beatles-lauluistaan. Laulu kertoo siitä, kuinka hän oli tuolloin tyytymätön elämäntilanteeseen, jota hän itse myöhemmin kutsui omaksi ”lihavan Elviksen kaudeksi”. Kysessä oli siis todellinen ”avunhuuto”.[15] Albumin toinen kappale on Paul McCartneyn kirjoittama ”The Night Before”, joka on yksi lukuisista lauluista, jotka käsittelevät hänen pettymystään silloiseen tyttöystäväänsä Jane Asheriin. Se oli myös ensimmäinen Beatles-kappale, jolla kuultiin sähköpianoa.[16] Yhtyeen ensimmäinen täysin akustinen kappale oli puolestaan John Lennonin kirjoittama, Bob Dylanin musiikista vaikutteita saanut ”You’ve Got to Hide Your Love Away”.[17] Siinä vierailee myös yhtyeen ensimmäinen sessiomuusikko sitten ensisingle ”Love Me Don”,[6] sillä huilusoolosta vastaa EMIllä sovittajana työskennellyt John Scott.[18]

George Harrison kirjoitti kappaleen ”I Need You” rakkauslauluksi tyttöystävälleen Pattie Boydille. Kappaleessa Harrison käytti ensimmäisen kerran wah-wah-pedaalia. Säveltäjä itse ei arvostanut kappaletta eikä muun muassa maininnut sitä lainkaan vuonna 1980 ilmestyneessä kirjassaan I Me Mine.[18] Kappaleessa ”Another Girl” kertojaminä kuvailee tunteitaan tilanteessa, jossa hänellä on varsinaisen seurustelukumppanin ohella myös toinen tyttö.[19] Albumin vinyyliversion A-puolen päättää keskitempoinen ja sävyltään katkera ja ristiriitainen ”Ticket to Ride”. Kappale oli aikanaan psykologisesti syvintä mitä Beatles oli koskaan levyttänyt. Raskaine rumpukomppeineen ja kitarasoundeineen se erosi myös musiikillisesti valtavirrasta, ja John Lennon piti sitä eräänä ensimmäisistä heavylevyistä.[20] Se oli myös yhtyeen ensimmäinen albumille päätynyt yli kolmeminuuttinen kappale.[10]
Yhtye lehdistötilaisuudessa Minnesotassa vuonna 1965.

Ringo Starrin laulama ”Act Naturally” oli ainoa Beatlesin levyttämä lainakappale, jota se ei ollut aiemmin esittänyt lavaohjelmistossaan. Kappaleen alkuperäisversion esitti Buck Owens, jonka laulamana kappale nousi vuonna 1963 Yhdysvaltain country & western -listan ykköseksi.[21] John Lennonin kirjoittamaa ja laulamaa ”It’s Only Lovea” on pidetty täytekappaleena. Lennon itse on väheksynyt myöhemmin erityisesti sen kielikuvia. Sen onkin epäilty olevan kiireessä kirjoitettu laulu tilanteessa, jossa albumin B-puolelle tarvittiin materiaalia. ”You Like Me Too Much” on albumin toinen George Harrisonin kirjoittamista kappaleista. Se äänitettiin elokuvaa varten jo helmikuussa 1965, mutta jätettiin lopulta siitä pois.[22] ”Tell Me What You See” on kirjoittajansa Paul McCartneyn mukaan täytekappale. Myös tätä laulua suunniteltiin alun perin käytettäväksi elokuvassa, vaikkei siihen lopulta päätynyt.[23] ”I’ve Just Seen a Face” on Paul McCartneyn kirjoittama kappale, jota hän oli esittänyt pianolla jo vuosia aikaisemmin erilaisissa sukunsa juhlissa Liverpoolissa. Kappaleen työnimenä oli ”Auntie Gin’s Theme”, koska McCartneyn Gin-täti piti laulusta.[24]

Paul McCartneyn säveltämä ”Yesterday” on Beatlesin mahdollisesti tunnetuin kappale, josta 1980-luvun alkuun mennessä oli tehty yli 2 500 cover-versiota. Laulun sävel tuli McCartneyn mieleen yöllä hänen nukkuessaan. Kappaleessa kuullaan vain McCartneyn laulua, hänen akustista kitaraansa sekä jousikvartettia. ”Yesterday” merkitsi yhtyeen uralla eräänlaista käännekohtaa, sillä se oli yhtyeen ensimmäinen kappale, jossa sen ulkopuolisten muusikoiden merkitys oli suuri. Niinpä kappaleesta ei voitu konserteissa esittää samanlaista versiota kuin levyllä.[25] Albumin viimeinen kappale on Larry Williams -cover ”Dizzy Miss Lizzy”, toinen albumin kahdesta lainakappaleesta. Beatles oli esittänyt kappaletta keikoillaan jo vuosina 1960–1962.[26] Vaihtoehtona viimeiseksi raidaksi olisi ollut myös ”Yesterday”, mutta yhtye oletti, että rock and roll -klassikko olisi yhtyeen faneille hyväksyttävämpi vaihtoehto.[6]

Tulevalla kiertueella yhtyeen settilistaan kuului vain kolme uuden albumin kappaletta; ”Help!”, ”Ticket to Ride” ja ”Yesterday”. Näistä ”Yesterday” oli ainoa, joka oli mukana myös seuraavalla, vuoden 1966 kiertueella.[27]
Kansitaide
Semaphore Hotel.svg
H 	Semaphore Echo.svg
E 	Semaphore Lima.svg
L 	Semaphore Papa.svg
P
Semaphore November.svg
N 	Semaphore Uniform.svg
U 	Semaphore Juliet.svg
J 	Semaphore Victor.svg
V
Semaphore November.svg
N 	Semaphore Victor.svg
V 	Semaphore Uniform.svg
U 	Semaphore Juliet.svg
J

Albumin kansien kuvauksesta vastasi With The Beatles-, A Hard Day’s Night- ja Beatles for Sale -albumien tapaan Robert Freeman.[14] Freeman piti asuista, jotka olivat yhtyeen yllä Apua!-elokuvan Alpeilla kuvatussa hiihtokohtauksessa, joten hän halusi niitä käytettävän myös levyn kannessa. Valkoinen tausta saatiin Lontoon Twickenham-studioilta.[28] Freemanin ideana oli, että yhtyeen jäsenet esittäisivät lippuopastuksen mukaisesti sanan ”HELP”. Lopputulos ei kuitenkaan miellyttänyt Freemania, joten jäsenten esittämiksi kirjaimiksi valittiin summittaisesti ne, jotka näyttivät visuaalisesti parhailta.[14] Lisäksi Freeman vaihtoi jälkeenpäin yhtyeen jäsenten paikkoja keskenään saadakseen entistäkin tyydyttävämmän tuloksen.[29] Britannian-painoksessa yhtyeen jäsenten antamat merkit muodostavat sanan ”NUJV”.[14]

Yhdysvaltain-versio eroaa Britannian-painoksesta myös kansitaiteeltaan. Etukannessa jäsenten järjestystä on muutettu siten, että Ringo Starr on siirretty toiseksi vasemmalla. Täten heidän näyttämänsä merkki on ”NVUJ”.[14] Lisäksi kuva oli tässä painoksessa värillisen sijaan mustavalkoinen. Takakannessa oli ajalleen tyypillisesti itse elokuvan tekijätiedot ja näyttelijöiden nimet. Kansi oli avattavaa mallia ja sisäkannessa oli kaikkiaan kahdeksan kuvaa elokuvasta.[30]

Alankomaissa sekä pienemmissä määrin Ruotsissa valmistettiin painoksia, joiden kannessa oli suuri Shell-yhtiön logo. Tämä versio oli kuitenkin tarkoitettu vain yhtiön työntekijöille, eikä sitä myyty kaupoissa.[29]
Julkaisu ja vastaanotto
Britannia ja muu Eurooppa
Alkuperäisen brittiläisen monopainoksen vinyylietiketti.

Help! ilmestyi Britanniassa Parlophonen julkaisemana 6. elokuuta 1965.[31] Albumi nousi suoraan listaykköseksi 14. elokuuta ja pudotti kärkipaikalta pois The Sound of Music -soundtrackin. Levy oli kärjessä kaikkiaan yhdeksän viikon ajan. Albumia oli myyty pelkästään ennakkoon 250 000 kappaletta, ja ensimmäisen viikon aikana sitä ostettiin kaikkiaan 270 000 kappaletta.[7] Yhteensä sitä ostettiin lähes miljoona kappaletta.[10] Listaviikkoja levylle kertyi kaikkiaan 37.[7]

Länsi-Saksassa albumi nousi listaykköseksi kahden viikon ajaksi.[32] Ranskassa se ylsi viidenneksi ja myös Suomessa kymmenen myydyimmän albumin joukkoon.[33][34] Levyä myytiin maailmanlaajuisesti arviolta kaksi ja puoli miljoonaa kappaletta.[10]

Albumista otettiin ensimmäinen uusintapainos vuonna 1966. Vuoteen 1973 mennessä Help! oli julkaistu vinyyliformaatin lisäksi C-kasettina ja 8-raitana. Molemmat olivat stereoversioita. CD-levynä albumi julkaistiin ensimmäisen kerran 30. huhtikuuta 1987 George Martinin uudella stereomiksauksella varustettuna.[7][10] Samana päivänä se ilmestyi rajoitettuna kolmen CD:n boksina yhdessä albumien Rubber Soul ja Revolver kanssa. Vuonna 2009 ilmestyi remasteroitu CD-painos, jossa käytettiin samaa, uudempaa stereomiksausta. Sen sijaan samana vuonna ilmestynyt The Beatles in Mono -boksi sisälsi alkuperäiset mono- ja stereomiksaukset.[10]

Vuoden 1965 jälkeen Help! on noussut Britannian listalle neljään otteeseen. Vuonna 1971 se kävi sijalla 33 ja vuonna 1976 sijalla 53. Tämän lisäksi ensimmäinen CD-painos pääsi toukokuussa 1987 sijalle 61. Remasteroitu CD-painos puolestaan ylsi syyskuussa 2009 sijalle 29 ja oli listalla samanaikaisesti seitsemäntoista muun Beatles-albumin kanssa.[10]
Yhdysvallat

Yhdysvalloissa Beatlesin levy-yhtiö Capitol Records mainosti albumia yhteistyössä laastariyhtiö Curadin kanssa. Curad valmisti kaikkiaan tuhat laastaria, joihin oli merkitty tekstit ”Beatles” ja ”Help”. Lisäksi Capitol valmisti laastareita muistuttavia tarroja.[30] Albumia myytiin Yhdysvalloissa jo ennakkoon kultalevyyn oikeuttavat miljoona kappaletta, mikä oli ensimmäinen tapaus lajissaan.[13] Capitol julkaisi albumin 13. elokuuta,[35] ja se nousi Billboard 200 -listan kärkeen.[36] Albumi säilyi listalla 33 viikkoa, joista yhdeksän kärkipaikalla. Levyä myytiin yhteensä yli kolme miljoonaa kappaletta.[7] Vuonna 2007 Help! nousi Yhdysvaltain soundtrack-listan ykköseksi ja vuonna 2009 Top Pop Catalog -listan seitsemänneksi.[36]

Yhdysvaltain-painoksesta puuttuneet Britannian-painoksen B-puolen kappaleet julkaistiin muilla studiolevyillä. ”You Like Me Too Much”, ”Dizzy Miss Lizzy” ja ”Tell Me What You See” olivat ilmestyneet jo kesäkuussa 1965 albumilla Beatles VI. ”I’ve Just Seen a Face” ja ”It’s Only Love” julkaistiin joulukuussa 1965 Rubber Soul -albumin Yhdysvaltain-painoksella. Viimeisimpänä ilmestyivät kappaleet ”Act Naturally” ja ”Yesterday”, joiden julkaisua saatiin odottaa aina vuoden 1966 kesäkuuhun asti, jolloin Yesterday and Today -albumi saapui Yhdysvaltain markkinoille.[7]
Kriitikoiden vastaanotto

New Musical Expressin lyhyessä arvostelussa 23. heinäkuuta 1965 todettiin, että Help! on hyvä parannuskeino masentuneisuudelle. Levyn musiikkia pidettiin Beatlesille tyypillisenä, jossa ei juurikaan ole mukana yllätyksiä. Kriitikko kuitenkin toteaa, että tuskin kukaan haluaa yllätyksiä Beatlesilta.[37]

Allmusicin Stephen Thomas Erlewinen mielestä Help!-albumilla on vielä jäänteitä Beatles for Salella vallinneesta väsymyksestä, mistä osoittavat albumin lainakappaleet. Erlewine kuitenkin pitää nimikappaletta mestariteoksena ja antaa tunnustusta myös laululle ”You’re Going to Lose That Girl”. Paul McCartneyn panosta Erlewine kehuu ja nostaa esiin varsinkin folk rock -tyylisen ”I’ve Just Seen a Facen” ja ”Yesterdayn”. Arvosana albumille on täydet viisi tähteä.[38]

Pitchfork Mediassa Help!-albumin arvioi syyskuussa 2009 Tom Ewing, jonka mielestä se sisältää joitakin Beatlesin parhaista pop-kappaleista, kuten nimiraita ”Help!”. Ewing pitää albumia hienona, mutta hämmentävänä. Help! on hänen mukaansa Beatlesin albumeista se, jolla yhtye alkoi ammentaa musiikkiinsa uusia värejä ja ideoita. Siitä hän mainitsee esimerkkeinä ”You’re Going to Lose That Girlissa” kuultavan lyömäsoittimen, ”Ticket to Riden” intialaistyylisen soitinnuksen ja ”You’ve Got to Hide Your Love Awayn” puhallinsoittimet. Arvosanaksi albumille hän antaa 9,2 pistettä kymmenestä mahdollisesta.[4]

The Daily Telegraphin Neil McCormick kiinnittää huomionsa siihen, että laulujen aiheet alkavat käsitellä aiempaa henkilökohtaisempia teemoja, kuten naisia, syrjähyppyjä ja kuuluisuuden aiheuttamaa vainoharhaisuutta. McCormickin mukaan Help! ei välttämättä ole Beatlesin paras albumi, mutta se sisältää joitain sen uran alkuvaiheen parhaita kappaleita. Hän antaa levyn arvosanaksi neljä tähteä viidestä.[39]

Rolling Stone -lehti sijoitti albumin 331:nneksi vuonna 2003 julkaisemallaan 500 Greatest Albums of All Time -listalla. Sen yhteydessä mainittiin, että Help! ei mullistanut musiikillisesti, mutta se viitoitti tietä tulevalle Rubber Soul -albumille.[40] Sama lehti julkaisi seuraavana vuonna kirjan The New Rolling Stone Album Guide, jossa Help!-albumi todetaan olleen yhtyeelle iso askel eteenpäin niin teemoiltaan kuin musiikillisestikin. Arvosanaksi albumi saa täydet viisi tähteä. Sen sijaan levyn amerikkalaista versiota kritisoidaan ”pilatuksi” huonojen orkesteriversioiden vuoksi.[41]

Arvostelut

    Allmusic: 5/5 tähteä[38]
    The A.V. Club: A[42]
    The Daily Telegraph: 4/5 tähteä[39]
    The New Rolling Stone Album Guide: 5/5 tähteä[41]
    Paste: 100/100[43]
    Pitchfork Media: 9.2/10 tähteä[4]

Listasijoitukset ja sertifiointi

1965
Valtio 	Korkein sijoitus 	Listaviikot 	Nousu listalle 	Lähde
Australian lippu Australia 	1. 			[44]
Flag of the United Kingdom.svg Britannia 	1. 	37 	14.8.1965 	[7][45]
Flag of Germany.svg Länsi-Saksa 	1. 	8 	viikko 36/1965 	[32]
Yhdysvaltain lippu Yhdysvallat 	1. 	33 	1965 	[7]
Ranskan lippu Ranska 	5. 	1 	11.12.1965 	[34]
Suomen lippu Suomi 	Top 10 		1965 	[33]

Myöhemmät ajankohdat
Valtio 	Korkein sijoitus 	Listaviikot 	Nousu listalle 	Lähde
Portugalin lippu Portugali 	18. 	3 	viikko 38/2009 	[46]
Flag of Finland.svg Suomi 	26. 	1 	viikko 38/2009 	[47]
Flag of the United Kingdom.svg Britannia 	29. 	3 	13.9.2009 	[10]
Ruotsin lippu Ruotsi 	30. 	3 	18.9.2009 	[48]
Flag of the United Kingdom.svg Britannia 	33. 	1 	24.7.1971 	[45]
Uuden-Seelannin lippu Uusi-Seelanti 	35. 	1 	14.9.2009 	[49]
Meksikon lippu Meksiko 	41. 	4 	viikko 37/2009 	[48]
Belgian lippu Belgia (Flanderi) 	48. 	3 	19.9.2009 	[50]
Espanjan lippu Espanja 	53. 	5 	13.9.2009 	[51]
Flag of the United Kingdom.svg Britannia 	53. 	1 	28.8.1976 	[45]
Sveitsin lippu Sveitsi 	53. 	3 	20.9.2009 	[52]
Flag of the United Kingdom.svg Britannia 	61. 	2 	9.5.1987 	[10]
Itävalta 	62. 	2 	25.9.2009 	[53]
Flag of Belgium.svg Belgia (Vallonia) 	62. 	2 	19.9.2009 	[54]
Alankomaiden lippu Alankomaat 	62. 	7 	16.5.1987 	[55]
Flag of the Netherlands.svg Alankomaat 	64. 	1 	19.9.2009 	[55]
	
Valtio 	Sertifikaatti 	Myönnetty 	Luovuttaja 	Lähde
Yhdysvaltain lippu Yhdysvallat 	Gold record icon.svg kultalevy 	13.8.1965 	RIAA 	[56]
Flag of the United States.svg Yhdysvallat 	Platinum.png platinalevy 	10.1.1997 	RIAA 	[56]
Flag of the United States.svg Yhdysvallat 	Platinum.png 3x platinalevy 	10.1.1997 	RIAA 	[56]
Valtio 	Sertifikaatti 	Myönnetty 	Luovuttaja 	Lähde
Kanada 	Gold record icon.svg kultalevy 	24.3.1995 	Music Canada 	[57]
Flag of Canada.svg Kanada 	Platinum.png platinalevy 	24.3.1995 	Music Canada 	[57]
Flag of Canada.svg Kanada 	Platinum.png 2x platinalevy 	24.3.1995 	Music Canada 	[57]
Valtio 	Sertifikaatti 	Myönnetty 	Luovuttaja 	Lähde
Flag of the United Kingdom.svg Britannia 	Platinum record icon.svg platinalevy 	22.7.2013 	BPI 	[58]
Valtio 	Sertifikaatti 	Myönnetty 	Luovuttaja 	Lähde
Australian lippu Australia 	Gold record icon.svg kultalevy 		ARIA 	[59]
Kappalelista
Britannian-painos

A-puoli: Kappaleita elokuvasta Help!

    Help! – 2.21 (säv. John Lennon, Paul McCartney) * (+ ** & ***)
    The Night Before – 2.36 (säv. Lennon, McCartney) ** (+ * & ***)
    You’ve Got to Hide Your Love Away – 2.11 (säv. Lennon, McCartney) *
    I Need You – 2.31 (säv. George Harrison) *** (+ * & **)
    Another Girl – 2.08 (säv. Lennon, McCartney) ** (+ * & ***)
    You’re Going to Lose That Girl – 2.20 (säv. Lennon, McCartney) * (+ ** & ***)
    Ticket to Ride – 3.12 (säv. Lennon, McCartney) * (+ **)

B-puoli

    Act Naturally – 2.33 (säv. Vonnie Morrison, Johnny Russell) **** (+ **)
    It’s Only Love – 1.58 (säv. Lennon, McCartney) *
    You Like Me Too Much – 2.38 (säv. Harrison) *** (+ **)
    Tell Me What You See – 2.39 (säv. Lennon, McCartney) * & **
    I’ve Just Seen a Face – 2.07 (säv. Lennon, McCartney) **
    Yesterday – 2.07 (säv. Lennon, McCartney) **
    Dizzy Miss Lizzy – 2.54 (säv. Larry Williams) *

* = laulu: John Lennon, ** = laulu: Paul McCartney, *** = laulu: George Harrison, **** = laulu: Ringo Starr. Suluissa taustalaulu.[8]
	
Yhdysvaltain-painos

A-puoli

    Help! – 2.39 (Raidan alussa on James Bond -teemaan perustuva intro, säv. Lennon, McCartney)
    The Night Before – 2.36 (säv. Lennon, McCartney)
    From Me to You Fantasy – 2.08 (instrumentaali, säv. Lennon, McCartney, sov. Ken Thorne)
    You’ve Got to Hide Your Love Away – 2.12 (säv. Lennon, McCartney)
    I Need You – 2.31 (säv. Harrison)
    In the Tyrol – 2.26 (instrumentaali, säv. Thorne)

B-puoli

    Another Girl – 2.08 (säv. Lennon, McCartney)
    Another Hard Day’s Night – 2.31 (instrumentaali, säv. Lennon, McCartney, sov. Thorne)
    Ticket to Ride – 3.07 (säv. Lennon, McCartney)
    Medley: The Bitter End / You Can’t Do That – 2.26 (instrumantaali, säv. Lennon, McCartney, Thorne)
    You’re Gonna Lose That Girl – 2.19 (säv. Lennon, McCartney)
    The Chase – 2.31 (instrumentaali, säv. Thorne)

Singlet
Ticket to Ride
Ticket to Ride   (Yhdistyneen kuningaskunnan lippu 9.4.1965, Yhdysvaltain lippu 19.4.1965, Parlophone, Capitol[60])

    Ticket to Ride – 3.13 (säv. Lennon/McCartney)
    Yes It Is – 2.42 (säv. Lennon/McCartney)[60]

”Ticket to Ride” ilmestyi ensimmäisenä singlenä ennen itse levyä, huhtikuussa 1965.[60] ”Ticket to Ridea” pidettiin lehdistössä uutena suuntana yhtyeelle ja jopa epäkaupallisena singlevalintana, sillä se oli lähes puolta pidempi kuin keskiverto pop-single. Se nousi kuitenkin Britannian listaykköseksi kolmen viikon ajaksi. Yhdysvalloissa se oli kärjessä viikon ajan, kunnes The Beach Boysin ”Help Me, Rhonda” pudotti sen kärkipaikalta.[20]

B-puolen ”Yes It Is” oli John Lennonin mukaan hänen epäonnistunut yrityksensä kirjoittaa uusi ”This Boy”.[61] ”Yes It Is” ylsi Yhdysvaltain Billboard-listalla sijalle 46.[62] Kappale julkaistiin siellä albumilla Beatles VI.[8]

Singlen molemmista kappaleista kuvattiin promovideot 10. huhtikuuta Lontoon Riverside-studioilla.[61]
Help!
Help!   (Yhdistyneen kuningaskunnan lippu 19.7.1965, Yhdysvaltain lippu 23.7.1965, Parlophone, Capitol[63])

    Help! – 2.30 (säv. Lennon/McCartney)
    I’m Down – 2.32 (säv. Lennon/McCartney)[63]

Toinen single ”Help!” ilmestyi myös ennen itse albumia, heinäkuussa 1965. Albumin nimikappale nousi listaykköseksi sekä Britanniassa että Yhdysvalloissa.[64]

”I’m Down” oli lähes kokonaan Paul McCartneyn kirjoittama kappale. Hän pyrki tekemään siitä Little Richard -tyylisen numeron, jota voisi esittää ”Long Tall Sallyn” tilalla konserteissa. Yhtye soittikin ”I’m Downin” konserttiensa viimeisenä lauluna vuosina 1965–1966.[64] Kappale pääsi Yhdysvaltain Billboard-listalla sijalle 101.[65]
Yesterday
Yesterday   (Yhdysvaltain lippu 13.9.1965, Yhdistyneen kuningaskunnan lippu 1.3.1976, Parlophone, Capitol[66])

    Yesterday – 2.08 (säv. Lennon/McCartney)
    I Should Have Known Better – 2.45 (säv. Lennon/McCartney)[66]

”Yesterday” ilmestyi Britanniassa singlenä vasta vuonna 1976. Suurimpana syynä tähän oli se, että kappaleen ilmestyessä yhtä yhtyeen jäsentä ei haluttu nostaa muiden yläpuolelle, sillä ”Yesterdayta” pidettiin periaatteessa Paul McCartneyn soolokappaleena.[67]

Yhdysvalloissa ”Yesterday” julkaistiin singlenä jo 13. syyskuuta 1965, mutta se sisältyi siellä Help!-albumin sijaan Yesterday and Today -albumille.[68][69] Kappale nousi Yhdysvaltain listaykköseksi neljän viikon ajaksi.[67]

Lisäksi eri valtioissa ilmestyi joitakin yksittäisiä singlejä: Filippiineillä ”Tell Me What You See”, Turkissa ”Act Naturally”, Italiassa ja Japanissa ”I Need You” sekä Japanissa ja Kreikassa ”The Night Before”.[70][71][72][73]
Kokoonpano

Muusikot

    John Lennon – laulu, sähkökitara, akustinen kitara, 12-kielinen kitara, sähköpiano, Hammond-urut, tamburiini, virvelirumpu
    Paul McCartney – laulu, bassokitara, sähkökitara, akustinen kitara, piano, sähköpiano
    George Harrison – laulu, sähkökitara, akustinen kitara, 12-kielinen kitara, guiro
    Ringo Starr – rummut, tamburiini, marakassi, lehmänkello, bongot, rytmikapulat, marimba, kättentaputukset, laulu

    George Martin – piano

    John Scott – tenori- ja alttohuilu
    Tony Gilbert – viulu
    Sidney Sax – viulu
    Kenneth Essex – alttoviulu
    Francisco Gabarro – sello

Muut

    George Martin – tuottaja
    Norman Smith – äänittäjä
    Robert Freeman – valokuvaus

[14][31]
The Beatles
Broom icon.svg
	Tätä artikkelia tai sen osaa on pyydetty parannettavaksi, koska se ei täytä Wikipedian laatuvaatimuksia.
Voit auttaa Wikipediaa parantamalla artikkelia tai merkitsemällä ongelmat tarkemmin. Lisää tietoa saattaa olla keskustelusivulla.
Tarkennus: Teksti laadultaan heikkoa ja epätietosanakirjamaista hehkutuksineen ja lähteettömine väittämineen.

Beatles logo.svg
The Beatles vuonna 1964. Vasemmalta oikealle: John Lennon, Paul McCartney, George Harrison ja Ringo Starr.
The Beatles vuonna 1964. Vasemmalta oikealle: John Lennon, Paul McCartney, George Harrison ja Ringo Starr.
Tiedot
Toiminnassa 	1960–1970
Tyylilaji 	rock
pop rock
psykedeelinen rock
rock and roll
beatmusiikki
taiderock
rhythm and blues
Kotipaikka 	Liverpool, Britannia
Laulukieli 	englanti
Jäsenet 	

John Lennon, laulu, kitara, huuliharppu, koskettimet, 1960–1969
Paul McCartney, laulu, basso, kitara, koskettimet, 1960–1970
George Harrison, laulu, kitara, sitar, 1960–1970
Ringo Starr, rummut, laulu, 1962–1970
Entiset jäsenet 	

Stuart Sutcliffe, basso, 1960–1961
Pete Best, rummut, 1960–1962
Levy-yhtiö 	

Apple Records
EMI
Kotisivut

The Beatles oli vuonna 1960 perustettu ja vuonna 1970 hajonnut brittiläinen rock-yhtye. Sen äänitteiden myynti on arvioiden mukaan ylittänyt miljardin kappaleen rajan[1], mikä on tehnyt siitä kaupallisesti menestyksekkäimmän yhtyeen. Beatlesin merkittävimpänä levynä on pidetty albumia Sgt. Pepper's Lonely Hearts Club Band (1967).[2]

The Beatles on popmusiikin keskeisimpiä yhtyeitä. Yhtyeessä ilmeni ensimmäistä kertaa rock- ja popyhtyeiden merkittävimmät osatekijät samanaikaisesti. Yhtyeen jäsenet sävelsivät musiikkia itse ja myös esittivät sekä studiossa että lavalla. Beatles vakiinnutti The Shadowsin ohella peruskokoonpanon kaksi kitaraa, basso ja rummut. Yhtyeessä ei ollut perinteistä tähtisolistia, vaan yhtyettä seurattiin kokonaisuutena vaikkakin eri jäsenillä oli ihailijoita. Yhtye hyötyi tehokkaasta tiedonvälityksestä, ja oheistuotteet olivat merkittävä osa ihailijakulttuuria. Manageri Brian Epstein loi yhtyeelle tietoisen ulkoisen tyylin ja julkisuuskuvan, muttei puuttunut musiikkiin. Beatlesilla oli suuri vaikutus siihen, että muusikot alkoivat enemmän itse tehdä musiikkiaan ja että pop-musiikkia alettiin pitää omana taiteen lajina.

The Beatles aloitti levytysuransa lauluharmonioiden leimaamalla popmusiikilla esittäen albumeilla sekä omia lauluja että cover-versioita. Yhtye kehittyi ja uudistui musiikillisesti sekä studioteknisesti. Vuoteen 1967 mennessä yhtye oli siirtynyt pääasiassa psykedeelisen rockiin ja kokeellisempiin sovituksiin, joissa hyödynnettiin studiotekniikan kehitystä. Kuitenkin myös tuolloin melodisuus säilyi kappaleiden ollessa yksittäisiä esityksiä. Psykedeelisen kauden jälkeen yhtye pyrki palaamaan studioteknisesti karsitumpaan ilmaisuun.

The Beatles on säilyttänyt suuren suosionsa myös vuonna 1970 tapahtuneen hajoamisensa jälkeen, ja sen levytyksistä on otettu uusintapainoksia ja niitä on siirretty uusiin formaatteihin. Beatlesin nousua suursuosiota on musiikin ohella selitetty yhteiskunnan muutoksilla, joita olivat esimerkiksi 1960-luvun voimakas taloudellinen kasvu, suurten ikäluokkien muodostama uusi teini- ja nuorisoyleisö ja sen parempi taloudellinen asema.

Britannian konservatiivipuolueen ministeri R.A. Butlerin mukaan kutsumanimen Butler Act saanut koululaki tuli voimaan 1944. Tavoitteena oli luoda sodan jälkeiseen maahan mahdollisuus tasa-arvoiseen koulutukseen kaikille sosiaaliryhmille. Mahdollisuus ilmaiseen koulutukseen ja toisaalta lisääntynyt vapaa-aika toivat jo 1950-luvun varhaisteineille uusia näkemyksiä ja mahdollisuuksia kuten soittoharrastuksen ja musiikin kuuntelun. Toisaalta he tutustuivat eri alueilta ja sosiaaliluokista, kuten tulevat Beatlesin jäsenet keskenään olivat, peräisin oleviin tovereihin.[3][4]

The Beatlesin jäsenet olivat liverpoolilaiset John Lennon (komppikitara, huuliharppu koskettimet ja laulu), Paul McCartney (basso, kitara ja koskettimet ja laulu), George Harrison (soolokitara, sitar ja laulu) ja Ringo Starr (oik. Richard Starkey, rummut, lyömäsoittimet ja laulu). Lennon ja McCartney, jotka myös sävelsivät suurimman osan yhtyeen tuotannosta olivat pääasiallisimmat solistit. Lennonin ja McCartneyn tekemien kappaleiden tekijöiksi merkittiin sovitusti aina molemmat, vaikka ne olisivat tehdyt suurimmaksi osaksi tai kokonaan yksin. Heillä oli tapana esitellä tekemänsä laulut toisilleen ja ottaa huomioon toisen tekemät muutosehdotukset. Itse sävellettyjen kappaleiden soolo-osuudet lauloi yleensä säveltäjä tai pääasiallinen ideoija. Yhtyeen jäsenet soittivat studiossa useita soittimia, joita ei aina ole ilmoitettu.

Myös yhtyeen jäsenten soolourat ovat olleet menestyksekkäitä.

Sisällysluettelo

    1 The Beatlesin musiikki ja musiikillinen tyyli
    2 Historia
        2.1 The Quarrymen, Beatlesin perustaminen ja alkuajat (1957–1960)
        2.2 Esiintymismatkat Hampuriin, Ringo Starrin liittyminen bändiin ja levytyssopimus (1960–1962)
        2.3 Suurmenestyksen ensimmäiset vuodet ja Britannian valloitus (1962–1963)
        2.4 Beatlesin kiertueet Ruotsissa 1963 ja 1964
        2.5 Maailmanlaajuisen Beatlemanian alku ja Amerikan valloitus (1964–1965)
        2.6 Siirtyminen kokeellisempaan musiikkiin ja psykedeeliseen rockiin, Sgt. Peppers Lonely Hearts Club Band (1966–1967)
        2.7 Keskinäiset riidat, managerin kuolema ja suurmenestyksen jatkuminen (1967)
        2.8 ”White Album”, Beatlesin yhteishenki rakoilee mutta menestys jatkuu (1968)
        2.9 Loppuajat ja hajoaminen (1969–1970)
        2.10 The Beatles Reunion, Beatlesin paluu (1995)
    3 Tuotanto
    4 Kokoonpanot
        4.1 The Quarrymen (1957–1958)
        4.2 The Quarrymen, Johnny and the Moondogs, The Blackjacks, The Silver Beatles (1958–1960)
        4.3 The Beatles (1960–1962)
        4.4 The Beatles (1962–1970), tunnetuin kokoonpano
    5 Jäsenten esiintymiset Suomessa
    6 Diskografia
        6.1 Brittiläinen diskografia
        6.2 Amerikkalainen diskografia
        6.3 Kokoelmat ja muut julkaisut
    7 Filmografia
    8 Lähteet
    9 Kirjallisuutta
    10 Aiheesta muualla

The Beatlesin musiikki ja musiikillinen tyyli
Question book-4.svg
	Tähän artikkeliin tai osioon ei ole merkitty lähteitä, joten tiedot kannattaa tarkistaa muista tietolähteistä.
Voit lisätä artikkeliin tarkistettavissa olevia lähteitä ja merkitä ne ohjeen mukaan.

Beatlesin alkuaikojen levytykset olivat popmusiikkia, ja instrumentteina oli kaksi sähkökitaraa, basso ja rummut. Leimaa-antava piirre olivat kaksi- ja kolmiääniset lauluharmoniat. Musiikin vaikutteet tulivat pääasiassa Yhdysvalloista rock'n'rollista ja R & B musiikista, joista yhtye teki cover-versioita. Tunnetuimpia ovat Chuck Berryn "Rock and Roll Music", The Isley Brothersin "Twist and Shout" ja Little Richardin "Long Tall Sally".

Beatles levytti tunnetusti versioita tyttöyhtyeiden The Marvelettes ja The Shirelles lauluista.Muita vaikutteita olivat vanhat musikaalisävellykset sekä viihdemusiikki, joista yhtye teki myös versiota.[5] Ne tulivat yhtyeen lavaohjelmistoon osaksi Hampurin- aikojen pitkien esiintymisten täyttämiseksi ja monipuolistamiseksi. Vaikutteet tulivat osittain yhtyeen omiin sävellyksiin, ja esimerkiksi Please Please Me oli alkujaan Roy Orbisonilta vaikutteita saanut balladi, jonka yhtye sovitti George Martinin kehotuksesta uudelleen.[6]

Merkittävin vaikutus pop-musiikkiin yleisemmin oli, että yhtyeen jäsenet sävelsivät itse merkittävän osan kappaleista ja etenkin singlet, jotka 1960- luvun alussa olivat keskeinen osa levytyksiä ja niiden myyntiä. Albumeitten kaupallinen ja taiteellinen merkitys ohitti singlet 1960- luvun puolivälissä.[7]

Omien laulujen osuus albumeilla kasvoi nopeasti, ja kolmas albumi A Hard Day's Night sisälsi pelkästään John Lennonin ja Paul McCartneyn sävellyksiä.[8] Sävellykset merkittiin sovitusti kummankin nimiin, vaikka molemmat sävelsivät kappaleita myös yksin. Ensimmäisten vuosien suuria hittejä ovat Please Please Me, She Loves You, Yesterday ja Yhdysvaltain läpimurto I Want to Hold Your Hand. Joitakin lauluja ei Iso-Britanniassa julkaistu singleinä, vaikka ne olivat menestyksekkäitä muualla. Tällainen on esimerkiksi "All My Loving" albumilta With The Beatles.[9] Studiossa yhtyeen jäsenet soittivat monipuolisempaa instrumenttivalikoimaa kuten kosketinsoittimia sekä erilaisia akustisia kitaroita ja lyömäsoittimia. Lisäksi tuottaja George Martin soitti usein pianoa levytyksissä.

Vuoden 1963 albumilla With the Beatles on ensimmäinen George Harrisonin tekemä kappale, "Dont Bother Me". Tämän jälkeen George Harrison teki paljon kappaleita, mutta ne eivät aluksi kelvanneet levyille, "bändin johtajien" Lennonin ja McCartneyn sekä George Martinin päätöksestä.lähde? Lähes kaikki Beatlesin alkuaikojen kappaleet kertoivat eri muodoissa poikien suhteista tyttöihin.

Beatles for Sale[10] ja Help- albumeista alkaen sanoituksiin alkoi tulla pohtivampia ja moniulotteisempia sävyjä erityisesti Bob Dylanin vaikutuksesta ja studiossa alettiin tehdä kokeiluja sekä äänitystekniikalla että uudenlaisilla tavoilla käyttää instrumentteja myös pop-musiikin ulkopuolelta. Esimerkiksi "You've Got To Hide Your Love Away"- kappaleessa on huilusoolo. George Harrison käyttää albumeilla "Volume/Tone Control"- pedaalia sekä 12- kielisiä kitaroita. Help- albumin nimikappaleen sanoitus on suora seuraus tekijän John Lennonin kokemista paineista ja turhaumista.[11]

George Harrison toi levytyksiin myös intialaiset vaikutteeet, ensin soittimia, sittemmin myös muita musiikillisia elementtejä. Rubber Soul -albumi on ensimmäinen varsinainen askel muutokseen. Vuonna 1966 julkaistulle Revolver -albumille Beatles sai uuden studioteknikon, Geoff Emerickin, joka toteutti yhtyeen ideoita ajan studiotekniikan suomin keinoin. Albumin monipuolisessa kappalevalikoimassa "Tomorrow never knows" perustuu yhteen sointuun. Laulua kappaleella käsiteltiin Leslie-kauiuttimilla ja sen äänimaailma perustui nauhasilmukoihin.

Kiertueet lopetettuaan vuonna 1967 yhtye sulkeutui kuudeksi kuukaudeksi studioon (ensimmäisen albumin äänitys kesti 12 h) ja tästä projektista ensimmäiseksi julkaistiin "Strawberry Fields Forever"/"Penny Lane", jonka molemmat kappaleet olivat singlejen A-puolia. Kappaleista Strawberry Fields Forever on Lennonin ja Penny Lane McCartneyn tekemiä ja laulamia, ja ne kertovat kumpikin tekijöidensä lapsuuden ympäristöstä 1940-luvun Liverpoolissa. Strawberry Fields vaati studiotyöskentelyä 55 tuntia ja lopulta siinä yhdistettiin kaksi eri versiota, jotka olivat eri sävellajissa ja rytmissä, nauhan nopeutta muokkaamalla. Penny Lane tunnetaan mm. sävellajin muutoksista sekä englannin torven käytöstä.

Beatlesin musiikkityyli muuttui myös osittain psykedeeliseksi saman vuoden albumilla Sgt. Peppers Lonely Hearts Club Band, jota pidetään usein maailman parhaana ja merkittävimpänä albumina. Albumia on kutsuttu myös ensimmäiseksi teema-albumiksi. Se koostuu eri musiikkilajeista ja yhtyeen ajatus olikin esiintyä "Sgt. Pepper" -yhtyeenä, mikä antoi enemmän vapauksia musiikin suhteen. Esimerkkinä musiikista "A Day in the Life", jota usein pidetään jopa Beatlesin parhaana kappaleena, ja se on valittu myös kaikkien aikojen parhaaksi rock-lauluksi. Psykedeelisestä rokista käy esimerkkinä albumin nimikkokappale, Sgt. Peppers Lonely Hearts Club Band. Tuolloinkin Beatles teki myös muutamia yksinkertaisempia pop/rock-kappaleita, kuten Lennonin ja McCartneyn säveltämä ja Ringo Starrin laulama "With a Little Help from My Friends". Albumilla on vaikutteita intialaisesta musiikista ("Within without You"), vanhasta viihdemusiikista ("When I'm Sixty-Four"), klassisesta musiikista ("She's Leaving Lome", "A Day in the Life") sekä impressionismista, mikä toteutuu kokeilevina äänikollaaseina. Tuotteliaan vuoden täydensi "Magical Mystery tour" -tupla-EP.

Myös vuoden 1968 albumilla The Beatles (albumi) on kokeellisia kappaleita, kuten "Revolution Nr. 9" sekä Paul McCartneyn "Helter Skelter". Tällä albumilla on myös rumpali Ringo Starrin tekemä kappale "Dont Pass Me By", joka oli ensimmäinen Starrin itse tekemä kappale jonka Beatles levytti. Yhtyeen ristiriitojen vuoksi levyä sävyttää pirstaleisuus, koska jokainen työskenteli omien kappaleidensa parissa.

Vuonna 1969 Beatles julkaisi viimeisen täysin yhdessä levyttämänsä albumin, Abbey Roadin, jota edelsi niin sanottu Get Back -projekti, jolla Beatles palasi vanhaan tyyliinsä, yksinkertaisempaan rokkiin. Abbey Roadilla George Harrison otti suurempaa roolia yhtyeessä ja teki levylle kaksi kappaletta: "Here Comes the Sun" ja "Something", jotka ovat Beatlesin kaikkien aikojen rakastetuimpia ja suosituimpia kappaleita. Abbey Roadilla Lennonin toive oli levyttää "suoraa rokkia", mitä A-puoli ilmentää, ja McCartney halusi jatkaa Sgt.Pepperin linjaa, mikä taas ilmentyy B-puolen medley-osissa. Medleyt koostuvat kappaleista ja osin viimeistelemättömistä sävellyksistä. Albumilla käytettiin ensi kertaa transistoreilla varustettuja välineitä, sekä mm. moog-syntetisaattoria.

Samana vuonna Beatles äänitti myös Get Back -albumia, jonka piti nimensä mukaisesti olla Beatlesin paluu juurille. Levy oli jo lähes valmis, mutta jäsenet olivat tyytymättömiä siihen ja projekti hyllytettiin. Tämän jälkeen Beatles alkoi tehdä Abbey Roadia. Kun Beatles oli hajoamispisteessä vuonna 1970, se teki vielä yhden kappaleen, jonka se levytti yhdessä, kappaleen jäädessä kaikkien aikojen menestyneimmänlähde? ja monien mielestä parhaan yhtyeen viimeiseksi. "Let It Be" äänitettiin alkuvuodesta 1970, ja se oli Beatlesin viimeinen hengenveto. Se lasketaan usein aivan maailman parhaiden kappaleiden joukkoon.lähde? Beatles siis lopetti huipulla tehtyään vielä yhden kappaleen, joka menestyi singlenä heti julkaistuaan loistavasti. "Get Back" -albumin nimi vaihdettiin "Let It Be" -albumiksi ja se julkaistiin muutama kuukausi Beatlesin jo hajottua.
Historia
The Quarrymen, Beatlesin perustaminen ja alkuajat (1957–1960)

John Lennon perusti The Quarrymen -nimisen skiffle-yhtyeen vuonna 1957. Paul McCartney liittyi siihen jo samana vuonna tehtyään Lennoniin vaikutuksen kitaransoittotaidollaan ja musiikkimaullaan. Paulin ystävä George Harrison liittyi yhtyeeseen vuonna 1958 Paulin esiteltyä tuolloin vasta 14-vuotiaan Georgen Johnille.[12] Lennon piti Georgea liian nuorena bändiin, mutta Harrisonin viritettyä itse kitaransa ja soitettuaan muutaman kappaleen Johnille hän suostui ottamaan Harrisonin mukaan yhtyeeseen. Harrison sai kuitenkin pysytellä hieman sivussa muista heidän kävellessään kadulla ja pysyä syrjässä yhtyeen klubikeikoilla. Pian Harrisonista tuli kuitenkin täysivaltainen jäsen ja Lennonin hyvä ystävä. The Quarrymen hajosi vuonna 1960. Tuolloin Lennon, McCartney, Harrison ja Stuart Sutcliffe alkoivat soitella nelistään ja saivat pieniä palkkioita esiintyessään liverpoolilaisissa baareissa.[13] Porukalla ei ollut kunnon nimeä, ennen kuin Lennonin ja alkuperäiseen kokoonpanoon kuuluneen basisti Stuart Sutcliffen[14] ideoima nimi The Beatles vakiintui vuonna 1960.

Myöhemmin, kun The Beatles -nimen alkuperää kysyttiin haastattelussa, Lennon kertoi, että ”näyssä mies ilmestyi heille liekehtivässä piiraassa ja sanoi: teidän nimenne on oleva Beetles A:lla”.[15] The Beatles -nimi viittaa beatmusiikkiin, jota yhtye alkuaikoinaan edusti, ja samalla se on kunnianosoitus muille samantyyppisiä nimiä käyttäneille yhtyeille, etenkin Lennonin ihailemalle Buddy Hollyn The Crickets -yhtyeelle. ”Crickets” tarkoittaa sirkkoja, ”beetles” kovakuoriaisia.

Yhtye esiintyi Liverpoolissa mm. Jacaranda- ja Casbah -klubeilla sekä teki pieniä kiertueita. Saatuaan 1960 keikkatarjouksen Hampurista yhtyeen piti hankkia vakituinen rumpali, joksi suostui Harrisonin ystävä, Pete Best, Casbah-klubin omistajattaren poika.
Esiintymismatkat Hampuriin, Ringo Starrin liittyminen bändiin ja levytyssopimus (1960–1962)

Hampurissa yhtye asusti pahamaineisella punaisten lyhtyjen alueella, elokuvateatterin takana olevassa varastossa. Yhtyeen jäsenet joivat runsaasti alkoholia ja käyttivät piristäviä lääkkeitä jaksaakseen soittaa joka ilta kahdeksasta kahteen aamulla.[16]. Yhtyeen managerina toimi tuolloin Allan Williams, joka tunnetaan tittelillä "the Man who gave the Beatles away".

Yhtyeen musiikki oli tuolloin rock'n'roll-painotteista, mutta mukana oli myös ikivihreitä balladeita tasapainottamassa ohjelmistoa. George Harrison oli ensimmäisen Hampurin visiitin aikaan vielä alaikäinen. The Beatlesin eräs esiintyminen keskeytyikin äkillisesti, kun hänet pidätettiin kesken keikan ja karkotettiin maasta. Samalla selvisi, että yhtye esiintyi ilman asianmukaista työlupaa. Paljastuminen oli Beatlesin entisen klubin omistajan kosto siitä, että yhtye siirtyi toiseen paikkaan saatuaan paremman palkkio- ja majoitustarjouksen. Harrison on itse kuvaillut Hampurin aikaa näin: "Paikka oli täynnä prostituoituja ja transvestiittejä ja kaiken keskellä olin minä, 17-vuotiaana."

Yhtye palasi Liverpooliin, ja kun Harrison täytti 18 vuotta Beatles suuntasi takaisin Hampuriin, vuonna 1961. Myös tällä kertaa Beatlesin esiintymiset olivat todella pitkiä ja alkoholia kului paljon. He kuitenkin tienasivat enemmän kuin edelliskerralla ja majoitukset olivat parempia. Tuolloin beatlet tutustuivat myös ensi kerran Ringo Starriin joka oli myös Hampurissa silloisen yhtyeensä Rory Storm and the Hurricanes kanssa.

Toisen Hampurin reissun aikana Stuart Sutcliffe tutustui tulevaan kihlattuunsa, valokuvaaja Astrid Kircheriin. Kircherr otti tuolloin monia, nykyisin tunnettuja valokuvia Beatlesista. Kuvissa Beatlesin jäsenillä oli yllään nahkatakit ja bootsit. Tuo tyyli oli peräisin Hampurin taideopiskelijoilta ja Kircheriltä, jonka takia myös Sutcliffe omaksui tyylin kuten myöhemmin myös muut beatlet. Myös Beatlesin moppitukat ovat peräisin Hampurin ajoilta. Stuart Sutcliffe oli muusikkona epävarma eikä hän kehittynyt kuten muu yhtye. Hän oli lahjakas taidemaalauksessa ja musiikki kiinnosti häntä enemmän ilmiönä kuin taiteena. Kun Beatles palasi Liverpooliin, Sutcliffe jäi Kircherin kanssa Hampuriin. Sutcliffe halusi ryhtyä taidemaalariksi, sillä hänen työnsä myivät Hampurissa ja hän oli aina tuntenut suurta vetoa taiteilijan ammattiin. Paul McCartney siirtyi basistiksi.

Hampurin aikaisista ystävistä Klaus Voorman suunnitteli ja piirsi myöhemmin Beatlesin menestysalbumi "Revolverin" kannen. Hänestä tuli myös tunnettu basisti mm. Manfred Mann -yhtyeessä. Sutcliffe sen sijaan kuoli jo vuonna 1962 aivoverenvuotoon. Hän saattoi saada siihen lopulta johtaneen vamman jouduttuaan tappeluun Liverpoolissa salin ulkopuolella esiintymisen jälkeen tuntemattomia paikallisia vastaan yhtyetovereiden, Pete Bestin ja John Lennonin kanssa tammikuussa 1961.[17]

Brian Epstein oli varakkaan perheen poika, joka hoiti Liverpoolissa äitinsä musiikkikauppaa epäonnistuttuaan pyrkimyksissään näyttelijän uralle. Kun yhä useammat teinitytöt kävivät hänen liikkeessään kysymässä Hampurissa Tony Sheridanin taustayhtyeenä levyttämää "My Bonnie" -levyä, Epstein kiinnostui yhtyeestä. Hän kävi Cavern-klubilla, jossa yhtye esiintyi lähes 300 kertaa, katsomassa yhtyettä, ihastui ja ryhtyi yhtyeen manageriksi. Epstein suunnitteli The Beatlesille uuden imagon, josta heidät parhaiten tunnetaan: puhdas rock-tyyli nahkatakkeineen vaihtui pukuun.[18]

Epstein ryhtyi myös etsimään Lontoossa levytyssopimusta The Beatlesille saaden kielteisiä vastauksia useilta yhtiöiltä. Esimerkiksi Decca Records -yhtiön edustaja Dick Rowe teki populaarimusiikin historian ehkä pahimman virhearvioinnin torjuessaan yhtyeen sillä perusteella, että ”kitarayhtyeet ovat jo menossa pois muodista”.[19] The Beatles sai lopulta levytyssopimuksen EMI-yhtiöltä. EMI:n palveluksessa ollut tuottaja George Martin ei hänkään pitänyt The Beatlesin musiikkia kovin kummoisena. Hän kuitenkin piti Lennonin ja McCartneyn lauluäänistä ja ihastui yhtyeen jäsenten karismaan sekä huumorintajuun ja päätti antaa heille tilaisuuden. Martin ei kuitenkaan pitänyt Bestiä tarpeeksi kyvykkäänä rumpalina ja käski muiden erottaa hänet yhtyeestä.[20] Toisaalta jo Tony Sheridan oli huomauttanut muulle yhtyeelle useita kertoja Bestin soittotaidosta.[21]

Ringo Starr, joka oli aiemman yhtyeensä kanssa esiintynyt myös Hampurissa ja toiminut Bestin sijaisena, korvasi[14] Pete Bestin. Starrin valintaan vaikuttivat sekä soittotaito että persoona.[22][23] The Beatlesin levyttäessä ensimmäisen singlensä kappaleita Love Me Do ja P.S. I Love You, Martin oli varannut levytystä varten lontoolaisen studiomuusikko Andy Whiten tietämättä rumpalin vaihdosta. Kappaleesta tehtiin useita ottoja joita soitti myös Starr. Singlelle päätyi Starrin soittama versio[24] ja albumille Whiten versio. Ne voi erottaa tamburiinista, jota Starr soittaa albumiversiolla ja jota single-versiossa ei ole.
Suurmenestyksen ensimmäiset vuodet ja Britannian valloitus (1962–1963)
The Beatles saapuu John F. Kennedyn kansainväliselle lentoasemalle Yhdysvaltain kiertueellaan 7.2.1964
Richard Lesterin puolidokumentaarinen elokuva A Hard Day's Night (1964) lietsoi beatlemaniaa. Elokuvassa oli mukana Wilfred Brambell, joka esitti Paul McCartneyn isoisää.

The Beatlesin ensimmäinen single menestyi kohtalaisesti ja toinen single Please Please Me nousi Britannian listan ykköseksi. Tästä alkoi yhtyeen jättimenestys; ensialbumi "Please Please Me" oli suurmenestys. Se sisälsi mm. "Please Please Men" ja "Love Me Don" sekä cover-version The Isley Brothersin kappaleesta "Twist and Shout", Beatlesin versioimana kappaleesta tuli valtava hitti ja se nousi kaikille hittilistoille. Itse levy myi loistavasti Britanniassa, ollen listaykkösenä 30 viikkoa. Tämän jälkeen julkaistiin The Beatlesin toinen albumi, With The Beatles. Albumin kannessa ovat kaikkien yhtyeen jäsenten kasvot, joista on häivytetty toinen puoli lähes kokonaan pois. Myös tämä albumi nousi Euroopassa albumilistojen kärkeen ja se oli listaykkösenä Britanniassa 21 viikkoa. Please Please Me ja With The Beatles -albumeillaan The Beatles piti Britannian singlelistan ykkössijaa hallussaan yhtämittaisesti liki vuoden, eli 51 viikkoa.

The Beatlesin ensimmäiset albumit sisälsivät pääasiassa pop rockia ja rock and rollia, ja ne molemmat, sekä Please Please Me että With The Beatles, olivat myös teemaltaan hyvin samanlaisia. Albumeilla oli paljon The Beatlesin jäsenten, erityisesti Paul McCartneyn ja John Lennonin tekemiä kappaleita, mutta myös useita yhtyeen levyttämiä cover-kappaleita, kuten mm. "Twist and Shout", sekä "Roll Over Beethoven".

Seuraavat listaykkössinglet olivat ”From Me to You” ja ”She Loves You”, jonka kertosäkeestä ”yeah yeah yeah” tuli yksi 1960-luvun alun The Beatlesin tunnusmerkeistä. Näillä kappaleilla Beatles alkoi myös saavuttaa suosiota myös Pohjois-Amerikassa. Koska Beatlemania alkoi Amerikassa, alettiin Beatles-albumeita julkaista kiireellä myös Amerikassa. Amerikkalaiset versiot sisältivät yleensä hieman eri kappaleet kuin Euroopan levyjulkaisuissa. Ensimmäinen Amerikassa julkaistu The Beatlesin albumi, oli vuoden 1964, ainoastaan Amerikassa julkaistu, "Introducing... The Beatles".

Suomessakin Beatlesista tuli huippusuosittu ympäri maan ja alettiin puhua ”jeejee-musiikista” She Loves Youn kertosäkeen mukaan.
Beatlesin kiertueet Ruotsissa 1963 ja 1964

Yhtye teki ensimmäisen varsinaisen ulkomaankiertueensa Ruotsiin lokakuussa 1963. Konsertit olivat 25.10 Karlstad ja Örebro, 26.10 Tukholma, 27.10 Göteborg, 28.10 Borås ja 29.10 Eskilstuna. Kiertue vaikutti keskeisesti uudenlaisten pop-yhtyeiden syntyyn eri puolilla maata.[25] Tuohon aikaan pääesiintyjän konsertti kesti noin puoli tuntia, mikä mahdollisti useita esiintymisiä päivän aikana.

Beatlesin toista kiertuetta edelsivät esiintymiset Amsterdamissa ja Kööpenhaminassa, ja tietoisena siitä mitä voi tapahtua, Göteborg ei halunnut järjestää Beatles-konserttia. Yhtyeellä oli neljä konserttia Tukholmassa kahden päivän aikana 28.–29. heinäkuuta 1964 Johanneshovin jäästadionilla (Johanneshovs Isstadion). Beatlesit yöpyivät kiertueella Foresta-hotellissa.[26]

Pohjois-Euroopan kiertueellaan Beatlesin oli tarkoitus tulla alun perin esiintymään myös Suomeen,[27] mutta lopulta esiintyminen peruuntui.
Maailmanlaajuisen Beatlemanian alku ja Amerikan valloitus (1964–1965)

Vuonna 1964 julkaistu viides single ”I Want to Hold Your Hand” nousi ykköseksi myös Yhdysvalloissa ja teki The Beatlesistä huippusuositun Amerikassakin. Se on McCartneyn ja Lennonin yhdessä tekemä kappale, ja sitä myytiin huikeat miljoona kopiota jo muutamassa viikossa maailmanlaajuisesti.

Vuonna 1964 alkoi Beatlesin erittäin suosittu jättikiertue Amerikassa, ja näin Beatles "valloitti" myös Amerikan kuten se oli "valloittanut" myös Britannian vuoden 1963 kiertueellaan ja singleillään. Beatlemaniaa lietsoivat myös puolidokumentaarinen elokuva A Hard Days Night, siinä seurattiin beatlejen elämää. Myös samanniminen albumi ja kappale julkaistiin. Lennonin tekemä kappale A Hard Day's Night sai alkunsa Ringon lausahduksesta: "It's been a hard day's night" ('on ollut rankan päivän ilta').

The Beatlesin konserteissa yleisö kirkui hysteerisesti eivätkä yhtyeen jäsenet enää voineet liikkua julkisesti saamatta innokasta fanilaumaa peräänsä.lähde? Ilmiöstä käytettiin nimitystä ”beatlemania”. Kiertueet huipentuivat kaikkien aikojen ensimmäiseen stadionkonserttiin Shea-stadionilla New Yorkissa vuonna 1965.

Vuonna 1965 The Beatlesin musiikki alkoi muuttua entistä monipuolisemmaksi ja kokeilevammaksi. ”Yesterday”-kappaleessa McCartney laulaa jousikvartetin säestyksellä, eikä the Beatles esiinny levyllä lainkaan. ”Eleanor Rigby” -kappale jatkoi samaa linjaa ja ”For No One” -kappaleessa käytetään käyrätorvea, ”Got to Get You into My Lifessa” torvisektiota. Rubber Soul -albumilla Harrison soittaa intialaista sitaria kappaleessa ”Norwegian Wood”. Myös sanoitukset alkoivat muuttua aiempaa taiteellisemmiksi ja moniselitteisemmiksi.

26. lokakuuta 1965 yhtyeen jäsenet saivat Englannin kuningattarelta MBE-kunniamerkit.[14]
Siirtyminen kokeellisempaan musiikkiin ja psykedeeliseen rockiin, Sgt. Peppers Lonely Hearts Club Band (1966–1967)

1. maaliskuuta 1966 John Lennon sanoi "The Beatles on nyt suositumpi kuin Jeesus".[14] Englantilaiset vähät välittivät lausunnosta, mutta Yhdysvalloissa asiasta nousi skandaali, ja osa radiokanavista lopetti The Beatlesin soittamisen. Kristilliset piirit järjestivät tilaisuuksia, joissa ihmiset saivat polttaa kaikenlaista The Beatlesiin liittyvää tavaraa. John Lennon pyysi sanomisiaan julkisesti anteeksi ja väitti, että sanat oli irrotettu asiayhteydestä ja hän vain tarkoitti Beatlesin suosiota ja merkitystä nuorisolle. Viimeiseksi jääneellä kiertuellaan yhtye pelkäsi mm. salamurhaa. Vatikaanin äänenkannattaja roomalaiskatolisen kirkon edustajana julisti anteeksiantoa vihdoin jo vuonna 2008.

Yhtyeen ollessa maailmalla suosituimmillaan vuonna 1966 se päätti lopettaa keikkailun. Harrison oli kyllästynyt epämiellyttävänä pitämäänsä keikkaelämään, ja voitti Lennoninkin puolelleen, sillä tämä ei enää kestänyt keikoilla kirkuvia faneja, ja tiesi monien tulevan konsertteihin vain The Beatlesin maineen vuoksi. lähde?

Vuonna 1966 Paul McCartney sävelsi kappaleen "Paperback Writer" joka oli Beatlesin ensimmäisiä, jotka eivät kerro rakkaudesta. "Paperback Writerin" idean McCartney sai kun Ringo makoili levytysstudion sohvalla ja luki kirjaa. Kappale oli Beatlesin ainoa listaykkös-single Amerikassa vuonna 1966.

Jo ennen viimeisiä konserttejaan, albumilla Rubber Soul yhtye teki erilaisia kokeiluja ottaen muun muassa mallia folk-musiikista. George Harrison oli innostunut intialaisesta kansanmusiikista ja soitti sitaria kappaleen Norwegian Wood taustalla. Albumit Revolver (1966) ja Sgt Pepper's Lonely Hearts Club Band (1967) ja erosivat jo huomattavasti aiemmasta tuotannosta. Revolverilla yhtye käytti muun muassa nauhaefektejä kuten käännettyjä kitararaitoja. Sgt. Pepper's Lonely Hearts Club Bandillä yhtye muutti myös imagoaan entistä hippimäisemmäksi. Albumi oli yhtyeen kokeilevin ja rikkoi silloisen studiotekniikan rajoja. Sgt. Pepper's Lonely Hearts Club Band on musiikkihistorian ensimmäinen levy, jonka kansilehteen on painettu levyn sisältämien kappaleiden sanoitukset. Levyn kansitaide on muutoinkin poikkeuksellista. Muun muassa Rolling Stone -lehti on valinnut sen vuonna 2003 kaikkien aikojen albumiksi[28]. The Beatles sai kymmenen parhaan joukkoon kolme muuta albumia (Revolver, Rubber Soul ja the Beatles) Abbey Roadin jäädessä 14:nneksi.

"Sgt. Pepperillä" on yksi Beatlesin arvostetuimmista kappaleista, kokeellinen ja nerokas Lennonin ja McCartneyn yhteistyö "A Day in the Life", jonka samainen Rolling Stone -lehti arvosteli Beatlesin parhaaksi kappaleeksi. Kokeellisuudestaan huolimatta, "A Day in the Life" on tyyliltään enimmäkseen perinteinen pop/rock-kappale.

Psykedeelistä rockia levyllä edustaa esimerkiksi John Lennonin "Lucy in the Sky with Diamonds" ja "Being Benefit for Mr. Kite".
Keskinäiset riidat, managerin kuolema ja suurmenestyksen jatkuminen (1967)

The Beatles julkaisi 1967 singlen Penny Lane / Strawberry Fields Forever. Se oli niin sanottu tupla-A-single, eli kumpikaan kappaleista ei ollut laadultaan tavallista B-puolimateriaalia. Julkaisua pidettiin myöhemmin virheenä, koska kappaleet söivät toisensa suosiota siten, ettei kumpikaan niistä noussut listan kärkeen. 1967 ilmestynyttä, promootiotarkoitukseen tehtyä Strawberry Fields Forever -videota pidetään ensimmäisenä varsinaisena musiikkivideona. Myös musiikilliset kokeilut jatkuivat, joista esimerkkinä on julkaisematon "Carnival of Light" -levytys The Million Volt Light and Sound Rave -tapahtumaa varten. Vuonna 1967 julkaistiin menestysalbumi Magical Mystery Tour, joka sisälsi "Strawberry Fields Forever" ja "Penny Lane"-kappaleiden lisäksi myös kolmannen hitin "All You Need Is Love", jonka Beatles esitti ensi kertaa suorassa tv-lähetyksessä jota katsoivat sadat miljoonat ihmiset. "Magical Mystery Tour" -albumi oli ikään kuin sivutuote Beatlesin uudelle samannimiselle elokuvalle, joka julkaistiin samana vuonna. Elokuvassa beatlet ajelevat ympäri Britanniaa kuvausryhmän kanssa. Elokuva ei saanut osakseen kovinkaan suurta arvostusta, mutta albumi sen sijaan nousi Amerikan albumilistalla ykköspaikalle.

Vuonna 1967 myös yhtyeen manageri Brian Epstein kuoli lääkkeiden väärinkäyttöön noin kaksi viikkoa ennen "Magical Mystery Tourin" ilmestymistä, mikä aiheutti jäsenten välille riitaa musiikillisten erimielisyyksien lisäksi raha-asioista ja bändin asioiden tulevasta hoitajasta.
”White Album”, Beatlesin yhteishenki rakoilee mutta menestys jatkuu (1968)

Seuraavalla The Beatles -levyllä (1968) yhtye palasi taas hieman tavanomaisemman rock- ja popmusiikin pariin. Suuri osa albumin kappaleista oli sävelletty Beatlesin Intian matkan aikana, jolloin he olivat Rishikeshissä meditaatiokurssilla. The Beatlesillä olevan Helter Skelter -kappaleen on sanottu vaikuttaneen heavy metalin syntyyn. The Beatles -albumilla oli myös kuitenkin mukana jälleen hyvin kokeellisia kappaleita kuten John Lennonin instrumentaalinen "Revolution 9". George Harrisonilla oli suuri rooli "The Beatles" -albumilla, jota kutsutaan myös "White-albumiksi" sen valkoisen kannen takia, ja hänen kappaleensa "While My Guitar Gently Weeps" kuuluu yleisen mielipiteen mukaan levyn ja koko Beatlesin tuotannon parhaimmistoon. Myös toinen Harrisonin kappale "Piggies", löytyy White Albumilta, kuten myös Ringon ensisävellys "Dont Pass Me By". White Albumin tunnetuimpia kappaleita Harrisonin "While My Guitar Gently Weepsin" lisäksi ovat John Lennonin "Revulution 1" ja "Happiness Is a Warm Gun" sekä Paul McCartneyn ja Johnin yhteinen "Back in the U.S.S.R." ja Paulin oma "Ob-La-Di, Ob-La-Da". Albumi menestyi erinomaisesti ja on Beatlesin menestynein julkaisu Yhdysvalloissa. The Beatlesin äänityksissä oli kuitenkin usein varsin kireä tunnelma, sillä Lennon toi naisystävänsä Yoko Onon levytyssessioihin, mikä ärsytti muita jäseniä. Myös McCartneyn määräily ja perfektionismi omia kappaleitaan kohtaan kiristi tunnelmaa, kuten myös musiikilliset erimielisyydet. Useihin riitoihin kyllästyneenä rumpali Ringo Starr erosikin yhtyeestä kahden viikon ajaksi sessioiden aikana, mutta palasi pian takaisin. Kun Ringo tuli takaisin, hänen rumpusettiään koristivat tervetulotoivotukset ja kukkakoristeet, jotka Harrison oli laittanut.

Yhtyeen viimeisen julkaistun levyn äänitykset tehtiin ennen Abbey Road -albumia työnimellä Get Back, mikä viittasi yhtyeen paluuseen musiikillisia juuriaan kohti. Idea kuitenkin hyllytettiin, sillä yhtye ei erimielisyyksiensä vuoksi saanut koottua yhtenäistä materiaalia albumia varten, vaikka nauhoituksia tehtiin runsaasti. Ainoastaan nimikappale sekä "Get Back" julkaistiin singlenä ja esittäjänä mainittiin The Beatles with Billy Preston. Preston soitti kappaleissa kosketinsoittimia ja oli ensimmäinen nimensä esittäjiin Beatlesin kanssa mukaansaanut muusikko.
Loppuajat ja hajoaminen (1969–1970)

Viimeisen kerran The Beatles nähtiin esiintymässä 30. tammikuuta 1969, kun yhtye nousi levy-yhtiö Applen katolle pitämään konserttia osana Get Back -levytyssessiota (jota myöhemmin käytettiin Let It Be -albumin perustana). Tämän jälkeen yhtyeen kaikki neljä jäsentä eivät esiintyneet livenä yhdessä. Kesällä 1969 yhtye päätti kuitenkin tehdä vielä Abbey Road -studioalbumin, jota tehtäessä yhtye keskittyi edellisiä levytyssessioita vaivanneiden riitelyjen sijasta pääasiaan.

Hajoamisen syistä on erilaisia näkemyksiä. Todennäköisesti merkittävin syy oli manageri Epsteinin kuolema vuonna 1967. Epsteinin kerrotaan olleen yhtyeen jäsenille hyvin tärkeä[29]. Yhtye oli kadottanut suuntansa. Lennon erakoitui hetkeksi ja keskittyi myöhemmin uuteen suhteeseensa, kun McCartney pyrki ottamaan ohjat käsiinsä. Tämä loi ristiriitoja. Uuden managerin valintaan vuonna 1969 liittyi erimielisyyttä. McCartney kannatti appeansa Lee Eastmania, kun taas muut kannattivat Allen Kleinia. Klein valittiin manageriksi.[30]

1968 Lennon alkoi seurustella vuonna 1966 tapaamansa japanilaissyntyisen taiteilija Yoko Onon kanssa. Ono oli marssinut tapaamisen jälkeen studiolle ja vaatinut saada tavata Lennonin, joka häpesi Onon käytöstä eikä ollut kiinnostunut tästä. Ono lähetteli Lennonille kirjeitä vuosina 1966 ja 1967. Vuonna 1968 Ono ja Lennon tekivät "Two Virgins" -albumin nauhoituksen yhden yön aikana, jonka jälkeen Lennon päätti erota vaimostaan Cynthiasta. Tämän jälkeen Ono alkoi jatkuvasti pyrkiä Lennonin mukaan studiolle. McCartneyn kerrotaan suivaantuneen asiaan studiolla. Aikaisemmin yhtye oli työskennellyt nelistään, mutta nyt Ono oli myös mukana ja pyrki myös vaikuttamaan sävellyksiin. Yhtenä hajoamisen syynä oli varmasti myös se, että yhtyeen jäsenet yksilöityivät yhä enemmän eikä heillä ollut enää riittävästi tilaa ilmaista itseään haluamallaan tavalla. Erilleen kasvaminen oli käytännössä alkanut loppuvuodesta 1967 "Sgt. Pepperin" jälkeen.

McCartney oli ensimmäinen julkinen yhtyeestä lähtijä.[31] Hän oli saanut Lennonin perumaan lähtemisen ja sai yhtyeen vielä kerran studioon tekemään levyä, minkä tuloksena syntyi Abbey Road. Se oli menestysalbumi, joka sisälsi useita hittejä ja loistavia kappaleita kuten John Lennonin "Come Together" sekä McCartneyn "Carry That Weight" ja "You Never Give Me Your Money". Myös George Harrison otti levyllä entistä suurempaa roolia yhtyeessä ja hänen kappaleensa "Here Comes the Sun" ja "Something" mielletään usein albumin parhaiksi. "Something" oli myös ainoa Harrisonin tekemä kappale, joka julkaistiin singlen A-puolena. Abbey Roadin viimeinen raita on McCartneyn "The End", joka käytännössä päätti Beatlesin tarun. Abbey Road oli myös eräänlainen paluu vanhaan, sillä musiikilliset kokeilut oli jätetty levyltä pois, ja se koostui perinteisestä rock- tai popmusiikista ja kokeellistyylisiä kappaleita levyllä edusti oikeastaan vain Lennonin "I Want You". Abbey Road oli myös levy, jolla Beatles puhalsi jälleen yhteen hiileen vielä viimeisen kerran ennen hajoamistaan, toisin kuin "White Albumilla", jota on jopa pidetty "neljän huippumuusikon yhteisenä sooloalbumina".lähde? Abbey Roadin tekemisen jälkeen, 10. huhtikuuta 1970, McCartney ilmoitti haastattelussa Beatlesin lopettavan.[32]

Lennon oli ilmoittanut muulle yhtyeelle erostaan jo aiemmin syksyllä 1969. Tätä ennen Harrison oli uhannut lähteä tammikuussa 1969 ja Ringo Starr kesällä 1968. Lopullisen vahvistuksen yhtyeen hajoamiselle antoi kuitenkin vasta tuomioistuimen päätös 1975.

Eroamisen jälkeen Beatles kuitenkin julkaisi vielä yhden albumin. Albumi Let It Be oli menestys, ja se oli listaykkösenä useissa maissa. Siihen sisältyivät Beatlesin viimeisessä konsertissa Apple-toimitalon katolla vuonna 1969 soitetut kappale Get Back". Vaikka albumi julkaistiin viimeisenä, sen kappaleet oli äänitetty jo ennen Abbey Roadia. Koska siitä ei kuitenkaan tahtonut tulla valmista, eivätkä jäsenet olleet siihen tyytyväisiä, se päätettiin jättää julkaisematta. Poikkeuksen tekee kuitenkin albumin nimikappale "Let it Be", joka oli Beatlesin viimeinen levytys. George Harrisonin "I Me Mine" -kappaleen ohella se päätti historian suurimman ja menestyneimmän rock-yhtyeen tarinan lopullisesti.
The Beatles Reunion, Beatlesin paluu (1995)

Vuonna 1995, Beatles teki paluun levyttämällä John Lennonin säveltämän kappaleen vuonna 1977 äänittämän demonauhan "Free as a Bird" päälle oman versionsa. Beatlesin paluussa ja "Free as a Bird" -singlellä soittivat ja olivat mukana kaikki yhtyeen hengissä olleet jäsenet, Paul McCartney, George Harrison ja Ringo Starr. John Lennon oli kuollut jo vuonna 1980. Mielisairas fani Mark Chapman ampui Lennonia tämän kotioven edessä. Lennon oli menossa katsomaan poikaansa Seania vaimonsa Yoko Onon kanssa. "Free as a Bird" nousi Britannian ja Amerikan singlelistoilla molemmissa top-40:een, Britanniassa jopa kolmanneksi, Amerikassakin top 10:een. "Free as a Bird" -kappaleen musiikkivideolla nähdään mm. viitteitä Beatlesin kappaleisiin "The Fool on the Hill", "Strawberry Fields Forever", "Piggies", "Penny Lane", "A Day in the Life" ja "Eleanor Rigby", sekä salaliittoteoriaan Paul on kuollut. Videolla nähdään myös Beatlesin jäsenten lapsuuskuvia sekä kuvia ja videoita albumien nauhoituksista.

The Beatlesin lyhyen paluun syy oli The Beatles Anthology -sarja, joka julkaistiin vuosina 1995–1996. Anthology-sarjassa ilmestyi kolme albumia, yhteensä kuusi levyä, ja satoja nauhoitteita, kappaleita, demoversioita ja harvinaisuuksia. Anthology-sarja oli Beatlesilta, maailman kaikkien aikojen suosituimmalta yhtyeeltä, väkevä paluu musiikkiin yhdessä, sillä USA:ssa kaikki sarjan albumit olivat listaykkösiä, Britanniassa sijoitukset vaihtelivat 1.–4. sijan välillä.

George Harrison oli kohdata Lennonin kohtalon, kun hänen taloonsa hyökännyt mielipuoli lävisti veitsellä hänen keuhkonsa vuonna 1999. Harrison kuitenkin selvisi, mutta kuoli keuhkosyöpään vuonna 2001.

Ringo Starr ja Paul McCartney ovat esiintyneet yhdessä muutaman kerran 2000-luvulla. Viimeisimmän kerran vuoden 2014 Grammy-gaalassa, jossa kunnioitettiin The Beatlesia, sillä tuolloin oli kulunut 50 vuotta yhtyeen saapumisesta Amerikkaan.
Tuotanto

The Beatlesin alkuperäinen tuotanto julkaistiin Euroopassa 12 LP:n[1] (joista yksi tupla-LP), yhden tupla-EP:n ja lukuisten singlejen muodossa. Monet kuuluisat kappaleet, kuten Hey Jude ja Lady Madonna, julkaistiin alun perin vain singleinä, eivätkä ne ole mukana The Beatlesin varsinaisilla studioalbumeilla.

Levyjen ohella The Beatles teki neljä elokuvaa. Richard Lester ohjasi elokuvat Yeah, yeah, tässä me tulemme (A Hard Day's Night, 1964) sekä Apua! (Help!, 1965). Magical Mystery Tour (1967) oli lähes kokonaan yhtyeen jäsenten käsikirjoittama, ohjaama ja leikkaama elokuva. Let It Be (1970) koostuu lähinnä yhtyeen viimeiseksi julkaistuksi jääneen albumin harjoitus- ja äänityssessioista, ja sen ohjasi Michael Lindsay-Hogg. Lisäksi The Beatles oli mukana Keltainen sukellusvene -piirroselokuvan (Yellow Submarine, 1968) tuotannossa.

Yhtyeestä on julkaistu etenkin englannin kielellä lukemattomia elämäkertateoksia. Suomeksi on julkaistu muun muassa teos The Beatles – Historia ja levytykset (Pop-lehti 2004).

Yhtyeen koko tuotanto julkaistiin Spotify-musiikkipalvelussa jouluaattona 2015, pitkäaikaisen kieltämisen jälkeen.[33]
Kokoonpanot
The Quarrymen (1957–1958)

    John Lennon (laulu/kitara/huuliharppu 1957–1958)
    Eric Griffith (kitara 1957–1958)
    Pete Shotton (pyykkilauta 1957)
    Colin Hanton (rummut 1957–1958)
    Bill Smith (teelaatikko-basso 1957)
    Len Garry (teelaatikko-basso 1957–1958)
    Paul McCartney (kitara/laulu/piano 1957–1958)
    George Harrison (kitara/laulu 1958)
    John Lowe (piano 1958)

The Quarrymen, Johnny and the Moondogs, The Blackjacks, The Silver Beatles (1958–1960)

    John Lennon (laulu/kitara/huuliharppu 1958–1959)
    Stuart Sutcliffe (basso 1958–1959)
    George Harrison (kitara/laulu 1958–1959)
    Paul McCartney (kitara/laulu/piano 1958–1959)
    Tommy Moore (rummut 1959)
    Norman Chapman (rummut 1960)

The Beatles (1960–1962)

    John Lennon (laulu/kitara/huuliharppu)
    George Harrison (kitara/laulu)
    Stuart Sutcliffe (basso/laulu 1960–1961)
    Paul McCartney (kitara/basso/laulu/piano)
    Pete Best (rummut/laulu)

The Beatles (1962–1970), tunnetuin kokoonpano

    John Lennon (laulu/kitara/huuliharppu/kosketinsoittimet)
    George Harrison (laulu/kitara/sitar)
    Paul McCartney (laulu/kitara/basso/rummut/kosketinsoittimet/rytmisoittimet)
    Ringo Starr (laulu/rummut/rytmisoittimet)

Yhtyeen levyillä esiintyi lukuisia muusikoita, kuten Eric Clapton, mutta ainoastaan Billy Preston on erikseen mainittu levynkansissa ("The Beatles w Billy Preston") Get Back -session osalta.

Yhtye soitti ja levytti myös Hampurissa Tony Sheridanin taustayhtyeenä. Albumilla nimenä oli The Beat Brothers.
Jäsenten esiintymiset Suomessa

The Beatles ei koskaan esiintynyt Suomessa, vaikka yritystä löytyi puolin ja toisin. Vuonna 1963 ennen suurimman suosion alkua Beatlesia tarjottiin esiintymään Suomeen, mistä paikalliset keikkajärjestäjät kuitenkin kieltäytyivät, koska pitivät palkkiopyyntöä kohtuuttomana.[34] Vuonna 1965 heille kaavailtiin konserttia Hyvinkäälle, minne he olisivatkin olleet kyllä tulossa soittamaan, mutta aikataulusyistä johtuen konserttijärjestäjät joutuivat vetäytymään.[35]

Paul McCartney on vieraillut Suomessa kolmesti: vuonna 1972 esiintyen Wings-yhtyeensä kanssa Helsingin Messuhallissa ja Turussa Kupittaan jäähallissa, vuonna 2004 Summer Tour -kiertueellaan Helsingin olympiastadionilla sekä vuonna 2011 On the Run -kiertueellaan Helsingin Hartwall Areenalla. Vuonna 1972 hän pyrki tekemään pesäeroa Beatlesiin eikä kyseisen kiertueen keikoilla kuultu lainkaan Beatles-materiaalia lukuun ottamatta Little Richardin alun perin levyttämää Long Tall Sallya, josta myös Beatles teki aikoinaan coverin. Sen sijaan puolet vuosien 2004 ja 2011 settilistasta koostui McCartneyn itse säveltämistä Beatles-kappaleista.[36]

Ringo Starrin All-Starr Band esiintyi Suomessa Pori Jazzissa 1992 sekä Helsingin jäähallissa 1998. Settilistat sisälsivät myös muutamia Beatlesin kappaleita.[37]

Ringo Starrin edeltäjä, Beatlesissa vuoteen 1962 asti rumpuja soittanut Pete Best oli Parikkalassa vuosittain järjestettävän Kovan Päivän Ilta-tapahtuman pääesiintyjänä vuonna 1999.[38] The Beatlesia edeltänyt The Quarrymen esiintyi Suomessa Hankasalmen Kihveli soikoon!-tapahtumassa 20. heinäkuuta 2013.[39]
Diskografia
Brittiläinen diskografia
